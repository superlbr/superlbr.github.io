<?xml version="1.0" encoding="utf-8"?>
<search>
  <entry>
    <title>佛说雨宝陀罗尼经</title>
    <url>/uncategorized/%E4%BD%9B%E8%AF%B4%E9%9B%A8%E5%AE%9D%E9%99%80%E7%BD%97%E5%B0%BC%E7%BB%8F.html</url>
    <content><![CDATA[<p>唐三藏沙门大广智不空奉　诏译</p>
<p>如是我闻。一时薄伽梵住憍睒弥国建吒迦林。与大苾刍众五百人俱。又与多诸大菩萨摩诃萨俱。时憍睒弥国中有一长者。名曰妙月。诸根寂静心意寂静。多有男女及多僮仆。净信成就。往诣佛所头面礼足。绕百千匝却住一面。合掌恭敬而白佛言。世尊欲问如来应正等觉。少有所疑事。惟愿大慈垂愍听许。尔时世尊告长者言。恣汝意问。当为汝说。令汝心喜。时彼长者闻是语已欢喜踊跃。世尊云何善男子善女人诸贫匮者可得富饶。诸有疾病令无疾病。尔时世尊告妙月长者言。何缘作如是问。时彼长者重白佛言。世尊我等在家多诸眷属。资财乏少难可支济。又多疾病。惟愿世尊开示法要。当令贫者永离贫穷。仓库财宝皆悉盈满。存济家中妻子男女眷属有来求者必生欢喜。为大施主。使诸仓库金银珍宝如意摩尼金刚诸珍商佉室罗赤珠码瑙金宝之类丰饶无有尽竭。周给亲属广修惠施饶益有情。尔时世尊告妙月长者言。善男子我于过去阿僧祇劫前遇佛世尊。名持金刚海音如来应正遍知。从彼如来受得此雨宝陀罗尼。受持读诵思惟计念随喜为他广说流布。由此陀罗尼威德力故。若善男子人与非人药叉罗刹毕隶多毕舍遮鸠槃拏乌娑多罗迦布单那羯吒布单那等起恶心者。不能为害。复有诸鬼啖人脂髓脓血涕唾大小便利欲来恼者。不能为障碍。佛告妙月。若有善男子心念手持书写。但闻名字受持随喜广为他敷演者。彼善男子善女人长夜安隐受诸快乐。为瑜伽资粮安隐丰饶故。若有人欲受持此雨宝陀罗尼者。应供养一切如来。一夜二夜或三夜。专心诵持。受敬净信三宝诸天悉皆欢喜。即雨财宝谷麦。为彼读诵法师故。即说陀罗尼曰。</p>
<p>曩谟(引)婆(去声)誐嚩帝(一)嚩日啰(二合)驮啰(二)娑(引)誐啰捏(奴逸切)具洒(引)耶(三)怛他(引)[薜/子]多(引)野(四引)怛你也(二合)他(引)唵素噜闭(五)跋捺啰(二合)嚩底(丁以切六)瞢誐阿左㘑(七)阿左跛㘑(八)嗢(鸟骨切)伽(引)跢你(九)嗢陛娜你(十)萨写嚩底(十一)驮(引)娘(上声)嚩底(丁以切十二)驮曩嚩底(十三)室唎(二合)么底(十四)钵啰(二合)婆嚩底(十五)阿(上声)么㘑(十六)尾么黎(十七)噜噜(十八)素噜闭(十九)尾么黎(二十)阿娜多悉帝(二合二十一)尾娜多悉帝(二合二十二)尾湿嚩(二合)计如(二十三)鸯矩㘑(二十四)瞢矩㘑(二十五)地地冥(二十六)度度冥(二十七)跢跢㘑(二十八)多啰多啰(二十九)嚩日㘑(二合三十)阿(引)袜跢你(三十一)步计屋计(三十二)吒计吒计(三十三)袜啰洒(二合)尼(三十四)你涩播(二合引)娜你(三十五)婆誐挽(三十六)嚩日啰(二合)驮啰(三十七)娑(引)誐啰(三十八)捏具(引)衫(三十九)怛他(引)蘖跢么弩娑磨(二合)啰(四十)娑么(二合)啰娑么(二合)啰(四十一)萨嚩怛他(引)孽跢(四十二)萨底也(二合四十三)么弩娑么(二合)啰(四十四)僧伽萨底也(二合)么弩娑么(二合)啰(四十五)怛吒怛吒(四十六)布(引)啰布(引)啰(四十七)布(引)啰也布(引)啰野(四十八)婆啰婆(去声)啰婆(去声)啰抳(四十九)素瞢誐丽(五十)扇(引)跢么底(五十一)瞢誐攞么底(五十二)钵啰(二合)婆(引)么底摩诃(引)么底(五十三)素婆捺啰(二合)嚩底(五十四)阿(引)蘖蹉(引)阿(引)蘖蹉(五十五引)三么野么弩娑么(二合)啰娑嚩(二合引)贺(引五十六)阿驮(引)啰拏么弩娑么(二合)啰娑嚩(二合引)贺(引五十七)钵啰(二合)婆(去声引)嚩么弩娑么(二合)啰娑嚩(二合)贺(引五十八)驮哩(二合)底么弩娑么(二合)啰娑嚩(二合引)贺(五十九引)尾惹野么弩娑么(二合)啰娑嚩(二合)贺(引六十)萨嚩萨怛嚩(二合)尾惹野么弩娑么(二合)啰娑嚩(二合引)贺(引六十一)</p>
<p>佛告妙月长者。此名雨宝陀罗尼。以此陀罗尼威力。病患饥俭疾疫业障悉皆消灭。若善男子善女人先应供养一切如来。于一日一夜无间断诵持此陀罗尼。其家即雨宝如大人量。一切灾祸悉皆销灭。是故善男子当受持此雨宝陀罗尼。广为他人分别演说。善哉世尊。妙月长者闻佛所说欢喜踊跃。我今从佛受此雨宝陀罗尼。受持读诵广为他人分别解说。尔时妙月长者受佛教已。右绕世尊百千匝已。合掌恭敬头面礼足欢喜而去。<br>尔时佛告具寿阿难陀。汝往妙月长者家。看彼长者诸库藏中种种财谷诸珍宝物及诸资具今悉盈满。尔时具寿阿难陀受佛教已。往诣憍睒弥大城往妙月长者家中。入已见诸库藏之中财宝悉皆盈满。见此事已心大欢喜踊跃而还。尔时具寿阿难陀怪未曾有心甚欢喜而白佛言。世尊以何因缘妙月长者家中库藏盈满。佛言。善男子妙月长者净信于我。受持此雨宝陀罗尼。为一切有情宣说。是故阿难受持此陀罗尼广为人说。我以佛眼观诸世间天人魔梵沙门婆罗门。于此受持雨宝陀罗尼者不能作其障难。何以故。如来不异语故。此真言句不可坏故。此陀罗尼无善根有情耳尚不闻。何况书写受持读诵。何以故。一切如来真语宣说。一切如来随喜。一切如来称赞。一切如来显扬。一切如来种植。阿难陀白佛言。善哉世尊。以妙伽他而说颂曰。</p>
<p>   诸佛不思议　佛法亦复然<br>　　净信不思议　果报亦复然<br>　　寂慧一切智　法王不生灭<br>　　已到胜彼岸　稽首佛勇猛  </p>
<p>尔时具寿阿难陀。闻佛说此雨宝陀罗尼经。踊跃欢喜白佛言。世尊今此法要当何名。此经我等今者云何奉持。佛告阿难陀。此经名妙月长者所问。汝当受持。亦名能获一切财宝伏藏。亦名一切如来称赞雨宝陀罗尼教。汝当受持。时薄伽梵说此经已。无量苾刍及诸菩萨并诸天人阿苏罗等一切大众。闻佛所说皆大欢喜信受奉行。</p>
<p>心真言曰。<br>唵嚩素驮㘑娑嚩(二合引)贺(引)<br>心中心真言曰。<br>唵室唎(二合)嚩素娑嚩(二合引)贺(引)<br>小心真言曰。<br>唵嚩素娑嚩(二合引)贺(引)  </p>
<h2 id="回向"><a href="#回向" class="headerlink" title="回向"></a>回向</h2><p>南无本师释迦牟尼佛！南无持金刚海音如来！南无圣持世菩萨！南无妙月长者！十方三世诸佛菩萨金刚护法愿慈垂护，当愿一切众生财库饱满，长养道根；消灾去病，无诸疾苦；皆得法乐，究竟涅槃！南无持金刚海音如来！南无十方三世一切佛一切菩萨摩诃萨！</p>
<h2 id="发音"><a href="#发音" class="headerlink" title="发音"></a>发音</h2><p>南无巴噶瓦迪，瓦迦啦 达啦 沙嘎啦 耶喽勾沙雅 达他噶达呀 打滴牙踏，嗡，苏鲁贝，跋得啦 哇地，忙哥累 阿迦累，阿迦巴累。伍各打逆，伍贝打逆沙夏哇地，打匿呀哇地，打那哇地，修律玛地 布啦巴哇地，阿玛累，V玛累，鲁鲁，苏鲁贝 V玛累，阿达达思得（dei)，V达达思得(dei) V斯哇给蓄，昂古累，芒古累，帝帝玫，度度美达达累，达啦达啦，哇佳累，阿哇乐达尼 布给，欧给，达给达给，哇乐夏尼，你师八达尼。巴嘎旺，哇佳喇 达啦，沙嘎啦，耶乐勾尚。达他噶达，玛弩丝玛啦 丝玛啦，丝玛啦，萨尔瓦，达踏嘎大，萨滴牙，玛弩丝玛啦。达摩，萨塔牙，玛弩丝玛啦，桑哥，萨塔牙，玛弩丝玛啦， 打达，打达，布啦，布啦，布啦呀，布啦呀，巴啦，巴啦，巴啦尼。苏芒哥累，相达玛地，芒哥啦玛地，布啦巴玛地，玛哈玛地 苏班德啦瓦地，阿哥恰，阿哥恰。三玛呀，玛弩丝玛啦，司哇哈。阿打啦那，玛弩丝玛啦，司哇哈。布啦巴哇，玛弩丝玛啦，司哇哈。得锐地，玛弩丝玛啦，司哇哈。V佳呀，玛弩丝玛啦，司哇哈。萨尔瓦，沙多哇，V佳呀，玛弩丝玛啦，司哇哈。</p>
<p>曩(nǎng/na)谟(mó)婆(pó)誐(yè)嚩(wa)帝(dì)(一)<br>嚩(wa)日(zì)啰(la)驮(tuó)啰(la)(二)<br>娑(suō)誐(yè)啰(la)捏(niē)具(jù)洒(sǎ)耶(yē)(三)<br>怛(dá)他(tā)孽(niè/ qiě)多(duō)野(yě)(四)<br>怛(dá)儞(nǐ)也(yě)他(tā) 唵(ǎn) 素(sù)噜(lū)闭(bì)(五)<br>跋(bá)捺(nà)啰(la)嚩(wa)底(dǐ)(六)<br>矒(méng)誐(yè)阿(ā)左(zuǒ)唎(lī)(七)<br>阿(ā)左(zuǒ)跛(bǒ)唎(lī) (八)<br>嗢(wà)伽(qié) 跢(duò)儞(nǐ) (九)<br>嗢(wà)陛(bì)娜(nà)儞(nǐ) (十)<br>萨(sà)写(xiě)嚩(wa)底(dǐ) (十一)<br>驮(tuó)娘(niáng)嚩(wa)底(dǐ) (十二)<br>驮(tuó)曩(nǎng/na)嚩(wa)底(dǐ)(十三)<br>室(shì)唎(lī)么(me)底(dǐ) (十四)<br>钵(bō)啰(la)婆(pó)嚩(wa)底(dǐ) (十五)<br>阿(ā)么(me)唎(lī) (十六)<br>尾(wěi)么(me)黎(lí) (十七)<br>噜(lū)噜(lū) (十八)<br>素(sù)噜(lū)闭(bì) (十九)<br>尾(wěi)么(me)黎(lí) (二十)<br>阿(ā)娜(nà)多(duō)悉(xī)帝(dì) (二十一)<br>尾(wěi)娜 (nà)多(duō)悉(xī)帝(dì) (二十二)<br>尾(wěi)湿(shī)嚩(wa)计(jì)如(ru) (二十三)<br>鸯(yāng)矩(jǔ)唎(lī) (二十四)<br>矒(méng)矩(jǔ)唎(lī) (二十五)<br>地(dì)地(dì)冥(míng) (二十六)<br>度(dù)度(dù)冥(míng) (二十七)<br>跢(duò)跢(duō)唎(lī) (二十八)<br>多(duō)啰(luo)多(duō)啰(la) (二十九)<br>嚩(wa)日(zì)唎(lī) (三十)<br>阿(ā)韈(wa)跢(duò)儞(nǐ) (三十一)<br>步(bù)计(jì)屋(wū)计(jì) (三十二)<br>吒(zhà)计(jì)吒(zhà)计(jì) (三十三)<br>韈(wa)啰(la)洒(sǎ)尼(ní) (三十四)<br>儞(nǐ)涩(sè)播(bō)娜(no)儞(nǐ) (三十五)<br>婆(pó)誐(yè)挽(wǎn) (三十六)<br>嚩(wa)日(zì)啰((la)驮(tuó)啰(luo) (三十七)<br>娑(suō)誐(yè)啰(la) (三十八)<br>捏(niē)具(jù)衫(shān) (三十九)<br>怛(dá)他(tā)蘖(niè)跢(duò)么(mo)弩(nǔ)娑(suō)磨(mo)啰(la) (四十)<br>娑(suō)么(mo)啰(la)娑(suō)么(mo)啰(la) (四十一)<br>萨(sà)嚩(wa)怛(dá)他(tā)孽(niè)跢(duò) (四十二)<br>萨(sà)底(dǐ)也(yě) (四十三)<br>么(mo)弩(nǔ)娑(suō)么(mo)啰(la) (四十四)<br>僧(sēng)伽(qiè)萨(sà)底(dǐ)也(yě)么(mo)弩(nǔ)娑(suō)么(mo)啰(la) (四十五)<br>怛(dá)吒(zhà)怛(dá)吒(zhà) (四十六)<br>布(bù)啰(la)布(bù)啰(luo) (四十七)<br>布(bù)啰(luo)也布啰(luo)野(yě) (四十八)<br>婆(pó)啰(la)婆(pó)啰(la)婆(pó)啰(la)抳(nǐ) (四十九)<br>素(sù)矒(méng)誐(yè)丽(lì) (五十)<br>扇(shàn)跢(duò)么(mo)底(dǐ) (五十一)<br>矒(méng)誐(qiě)攞(luǒ)么(mo)底(dǐ) (五十二)<br>钵(bō)啰(la婆(pó)么(mo底(dǐ) 摩(mó)诃(hē)么(me)底(dǐ) (五十三)<br>素(sù)婆(pó)捺(nà)啰(la)嚩(wa)底(dǐ) (五十四)<br>阿(ā)蘖(niè)蹉(cuō)阿(ā)蘖(niè)蹉(cuō) (五十五)<br>三(sān)么(mo)野(yě)么(mo)弩(nǔ)娑(suō)么(mo)啰(la) 娑(suō)嚩(pó)贺(hè)(五十六)<br>阿(ā)驮(tuó)啰(la)拿(ná)么(mo)弩(nǔ)娑(suō)么(mo)啰(la)娑(suō)嚩(pó)贺(hè)(五十七)<br>钵(bō)啰(la)婆(pó)嚩(wa)么(mo)弩(nǔ)娑(suō)么(mo)啰(la)娑(suō)嚩(pó)贺(hè) (五十八)<br>驮(tuó)哩(lǐ)底(dǐ)么(mo)弩(nǔ)娑(suō)么(mo)啰(la) 娑(suō)嚩(pó)贺(hè) (五十九)<br>尾(wěi)惹(rě)野(yě)么(mo)弩(nǔ)娑(suō)么(mo)啰(la) 娑(suō)嚩(pó)贺(hè) (六十)<br>萨(sà)嚩(wa)萨(sà)怛(dá)嚩(wa) 尾(wěi)惹(rě)野(yě)么(mo)弩(nǔ) 娑(suō)么(mo)啰(la) 娑(suō)嚩(pó)贺(hè) (六十一)  </p>
]]></content>
  </entry>
  <entry>
    <title>八识规矩颂</title>
    <url>/%E8%AE%BA/%E5%85%AB%E8%AF%86%E8%A7%84%E7%9F%A9%E9%A2%82.html</url>
    <content><![CDATA[<p>唐　三藏法师玄奘</p>
<p>前五识颂</p>
<p>性境现量通三性，眼耳身三二地居，<br>遍行别境善十一，中二大八贪瞋痴。<br>五识同依净色根，九缘八七好相邻，<br>合三离二观尘世，愚者难分识与根。<br>变相观空唯后得，果中犹自不诠真，<br>圆明初发成无漏，三类分身息苦轮。</p>
<p>第六识颂</p>
<p>三性三量通三境，三界轮时易可知，<br>相应心所五十一，善恶临时别配之。<br>性界受三恒转易，根随信等总相连，<br>动身发语独为最，引满能招业力牵。<br>发起初心欢喜地，俱生犹自现缠眠，<br>远行地后纯无漏，观察圆明照大千。</p>
<p>第七识颂</p>
<p>带质有覆通情本，随缘执我量为非，<br>八大遍行别境慧，贪痴我见慢相随。<br>恒审思量我相随，有情日夜镇昏迷，<br>四惑八大相应起，六转呼为染净依。<br>极喜初心平等性，无功用行我恒摧，<br>如来现起他受用，十地菩萨所被机。</p>
<p>第八识颂</p>
<p>性唯无覆五遍行，界地随他业力生，<br>二乘不了因迷执，由此能兴论主诤。<br>浩浩三藏不可穷，渊深七浪境为风，<br>受薰持种根身器，去后来先作主公。<br>不动地前才舍藏，金刚道后异熟空，<br>大圆无垢同时发，普照十方尘刹中。</p>
<p>八识规矩颂贯珠解</p>
<p>范古农述</p>
<p>此颂唐玄奘法师所作。将心王八识。类分为四。各作三颂。均前二颂论凡界。后一颂论圣界。注解用贯珠法。将颂句分析嵌入。</p>
<p>前五识颂一</p>
<blockquote>
<p>性境现量通三性</p>
</blockquote>
<p>眼识、耳识、鼻识、舌识、身识，此为五识。其所缘之境。于三境中。惟是性境。其能缘之量。于三量中。惟是现量。其业性则通乎善、恶、无记三性。</p>
<blockquote>
<p>眼耳身三二地居</p>
</blockquote>
<p>在有情界九地之中。鼻舌两识。惟第一五趣杂居地行之。二地以上则不行矣。眼耳身三识。则以第二离生喜乐地为居止之所。三地以上亦不行矣。</p>
<blockquote>
<p>遍行别境善十一</p>
</blockquote>
<p>其相应心所。共有三十四个。为遍行五。别境五。善十一。</p>
<blockquote>
<p>中二大八贪瞋痴</p>
</blockquote>
<p>中随烦恼二。更有大随烦恼八个。及根本烦恼之贪瞋痴三者。</p>
<p>前五识颂二</p>
<blockquote>
<p>五识同依净色根</p>
</blockquote>
<p>此五识所依而发之根。其形状各殊者，为浮尘根。若就胜义根言。则同依于肉眼不见，天眼方见之清净色法所成之根无别异也。</p>
<blockquote>
<p>九缘八七好相邻</p>
</blockquote>
<p>识虽依根而发。苟缺他缘，亦不能显。故统论其依缘。则眼识，须藉明空等九缘。耳识，则藉除明外之八缘。鼻舌身三识；则籍除明空外之七缘。小异大同。好相邻近也。</p>
<blockquote>
<p>合三离二观尘世 </p>
</blockquote>
<p>至于对境而观五尘世间。须根境相合者，为鼻舌身三识。须根境相离者，为眼耳二识。其观察尘世之不同有如此者。</p>
<blockquote>
<p>愚者难分识与根</p>
</blockquote>
<p>对境生情。熟为其主。彼小圣之愚于法相者，尚难分别是识与根。况凡夫耶。此五识之情状。所以日用而鲜知也。</p>
<p>前五识颂三</p>
<blockquote>
<p>变相观空唯后得</p>
</blockquote>
<p>凡圣之殊。系于迷悟。述者执妄。悟者解空。执妄为识。解空为智。若诸识于所缘境。能不起迷执。而观察我空法空之理。此即转识成智之功。超凡入圣之基也。然此所观空理。即是真如。有体有相。而此能观妙智。亦遂有二种之异，能直观真如之体者。为根本智。须变起真如之相而视之者。为后得智。今五识现空之智。但能缘变起之相。故唯属后得耳。</p>
<blockquote>
<p>果中犹自不诠真</p>
</blockquote>
<p>此五识不在因地转智。而在果地中转。犹且自己不诠（证也）真如。故五识所转之智，唯属后德，不属根本智也，明矣。</p>
<blockquote>
<p>圆明初发成无漏 </p>
</blockquote>
<p>云何转智。菩萨地尽。入如来地。此谓藏识转为大圆镜智。光明初发其所持之五根。转为无漏色法。则依此而发之五识。亦成为无漏五智。所谓成所作智也。</p>
<blockquote>
<p>三类分身息苦轮</p>
</blockquote>
<p>此五智。即能成就如来所作三类分身。谓对地前菩萨。作千丈胜应身。对二乘凡夫作丈六劣应身。对余道众生。作随类变化身。而此无量分身，遍十方刹。无非今诸众生，息生死苦轮，得证佛果。作利他事业也。</p>
<p>意识颂一</p>
<blockquote>
<p>三性三量通三境</p>
</blockquote>
<p>吾人通常思念之心，是为意识。共业性通有善性、恶性、无记性三性，其能缘量通有现量、比量、非量三量，其所缘境通有性境、带质境、独影境三境。</p>
<blockquote>
<p>三界轮时易可知   </p>
</blockquote>
<p>意识遍行于欲、色、无色之三界。故三界众生轮回未息时，此识相粗。无论升沉，显易可知。非如后二识之不易知也。</p>
<blockquote>
<p>相应心所五十一</p>
</blockquote>
<p>其相应心所，则具足五遍行、五别境、十一善、六根本烦恼、二十随烦恼、四不定、共有五十一个。</p>
<blockquote>
<p>善恶临时别配之</p>
</blockquote>
<p>意识起念。或善或恶或为无记。临时即有此会恶无记心所。分别支配与之相应。不差毫厘。</p>
<p>意识颂二</p>
<blockquote>
<p>性界受三恒转易</p>
</blockquote>
<p>意识需缘简少。故得恒时生起。而变动不居。在造因则三性恒转变易。在结果则三界恒转变易。至于触境生感。忽乐、忽苦、忽忧、忽喜、忽舍、其于五受亦恒转变易。此于性界受三者。恒常辗转变易之状也。</p>
<blockquote>
<p>根随信等总相连 </p>
</blockquote>
<p>心王既恒转变易。心所自亦如是。时而根本烦恼与之相应。时而大中小随烦恼与之相应。时而信等善法、或不定、或别境，与之相应。总相牵连无时或离也。</p>
<blockquote>
<p>动身发语独为最 </p>
</blockquote>
<p>意识之情状如此。所以能牵动身根。而造身业。启发口舌而造倍业。较之余识。其力为独强。共用为最烈。</p>
<blockquote>
<p>引满能招业力牵</p>
</blockquote>
<p>夫吾人所造身语等业。熏于藏识。而成来世因种者。有二类。其一能引起来世总报之果。共二能成满来世别报之果。总之六道众生。能招来世之果报者。皆此意识造业之力牵令趣生而已。故此识为凡界中最有权力者矣。</p>
<p>意识颂三</p>
<blockquote>
<p>发起初心欢喜地</p>
</blockquote>
<p>意识转智。亦在不执虚妄法尘。而观达二空真如。然其转智次第。要有三位。若其发起最初与智相应心品。即在菩萨第一圣位欢喜之地。</p>
<blockquote>
<p>俱生犹自现缠眠  </p>
</blockquote>
<p>然在初地。惟分别我法二执已断。若俱生我法二执。犹尚自然现行，缠绕于用事。种子随眠于藏识。而未伏且断也。</p>
<blockquote>
<p>远行地后纯无漏</p>
</blockquote>
<p>若至菩萨第七圣位远行地后。则俱生我执之种子已断。法执之现行已伏。此时意识。纯为无漏。即第一位转智也。</p>
<blockquote>
<p>观察圆明照大千</p>
</blockquote>
<p>直至入如来地。则意识之法执种子亦断。为第三转智究竟成就之位。能观察诸法性相。圆满光明，遍照大千世界，无不洞澈。如来鉴机说法。端赖于此。所以称为妙观察智也。</p>
<p>末那识颂一（即染污识）</p>
<blockquote>
<p>带质有覆通情本 </p>
</blockquote>
<p>意根谓之染污识。继意识第六。故又称为第七识。此识缘藏识之见分为带质境。其业性为无记性。然无记有二。与染法相应。能覆障净法者。谓之有覆。非是则为无覆。而此识属于有覆。</p>
<p>又此识所缘之为带质境者。虽仗藏识见分之本质而起。而为由自识所解之我境。故一边通乎自识。一边通乎本质。谓之通情本也。</p>
<blockquote>
<p>随缘执我量为非  </p>
</blockquote>
<p>此识随其所缘藏识见分。执之为我。是众生我执之所由致也。夫藏识之见分。原非是我。认非我为我。故其能缘之量成为非量。</p>
<blockquote>
<p>八大遍行别境慧 </p>
</blockquote>
<p>其相应心所。但有十八个。为八个大随烦恼。五个遍行。而别境中一个慧。</p>
<blockquote>
<p>贪痴我见慢相随</p>
</blockquote>
<p>更有贪痴我见及慢之四个根本烦恼。与之相随而不舍离。</p>
<p>末那识颂二</p>
<blockquote>
<p>恒审思量我相随 </p>
</blockquote>
<p>此识思量之功，在八识中最为优异。其优异之点。盖在恒常详审二者。然其所以为思量者。惟此妄执之我相随逐之不舍而已。</p>
<blockquote>
<p>有情日夜镇昏迷   </p>
</blockquote>
<p>惟此识将妄执之我相。恒常思惟。详审量度。致令一切有情从无始来。日夜不息。分别人我。镇住于六道而不肯出离。昏迷于二执而未曾觉悟也。</p>
<blockquote>
<p>四惑八大相应起 </p>
</blockquote>
<p>此识即具我见、痴、贪、慢、四惑与八个大随烦恼。恒相应起。自己虽不造业。令所发之意识因此染污而造作染业矣。</p>
<blockquote>
<p>六转呼为染净依</p>
</blockquote>
<p>眼耳鼻舌身意六种辗转而起之识。皆依此识而生。此识染污。故前六转识染污。此识若还清净。则前六转识清净。此诸识缘中。所以呼此识为染净依也。</p>
<p>末那识颂三</p>
<blockquote>
<p>极喜初心平等性</p>
</blockquote>
<p>末那为意识之根。故其转智。必借意识转智之功而成。菩萨初极喜地。意识已断分别我法二执种子。初心转智。故此识亦初心转智。而始成平等性。</p>
<blockquote>
<p>无功用行我恒摧   </p>
</blockquote>
<p>至第八不动地。意识第二位转智。则此识亦于斯时第二位转智。此后借无功用行。任运将此识之我执种子。恒常摧灭。不复增长。</p>
<blockquote>
<p>如来现起他受用 </p>
</blockquote>
<p>入如来地。妙观察智究竟圆成。则此识所转之平等性智。亦复成就。如来能现自他不二之境。起他所受用之身。即依于此智耳。</p>
<blockquote>
<p>十地菩萨所被机</p>
</blockquote>
<p>此智所现佛身。盖为教化初地至第十地诸圣位菩萨而设。亦惟此等菩萨。为所被之机而得受用。此所以为他受用也。</p>
<p>阿赖耶识颂一（即藏识）</p>
<blockquote>
<p>性惟无覆五遍行</p>
</blockquote>
<p>藏识非但不能造作善恶二业。且不与染法相应。故其业性惟是无覆无记。其相应心所。只有五个遍行心所而已。</p>
<blockquote>
<p>界地随他业力生  </p>
</blockquote>
<p>此识是众生果报之体。故遍行于三界九地。而随他前六识造业之力。相应趣生。轮转无休。</p>
<blockquote>
<p>二乘不了因迷执 </p>
</blockquote>
<p>然声闻缘觉二乘圣人。但知六识。不了更有藏识。都因小乘经中。非显露说。二乘迷于佛旨。故执为并无此识。</p>
<blockquote>
<p>由此能兴论主诤</p>
</blockquote>
<p>由此之故。能兴大乘论主广引圣教。备显正理。与之争辩。如成唯识论中所裁者。非得已也</p>
<p>阿赖耶识颂二</p>
<blockquote>
<p>浩浩三藏不可穷</p>
</blockquote>
<p>此识之为藏也。浩浩乎深广矣哉。一具诸法种子。持而不失。是能藏义。受诸识所熏。随熏成种。是所藏义。此识之见分为第七识所执。认以为我。是我爱执藏义。因此识体义具三藏。持种受熏执以为我。令无边有情。无始相续。甚深广大而不可穷诘也。</p>
<blockquote>
<p>渊深七浪境为风   </p>
</blockquote>
<p>藏识渊深不可穷尽。喻之如海。此识海中，以前七转识为其波浪。此波浪之起。即以其所缘之境触荡为风。风浪互为因果。相续生灭。致此识海。弥失其湛寂之相。而愈形其鼓荡之态矣。</p>
<blockquote>
<p>受熏持种根身器 </p>
</blockquote>
<p>此识之在有情界也。受前七识缘境造业之所熏习。而成心色二法种子。复即执持此诸种子。从过去位运至未来位。一俟成熟。即现作正报之根身依报之器界。此根身与器界。亦为此识所执受而为其相分也。</p>
<blockquote>
<p>去后来先作主公</p>
</blockquote>
<p>此识既有执受根身器界之功能。故有情之死。其去也独后。有情之生。其来也独先。谓三界有情。以此识作主人公。不信然乎。</p>
<p>阿赖耶识颂三</p>
<blockquote>
<p>不动地前才舍藏 </p>
</blockquote>
<p>藏识转智。亦以末那转智为衡。菩萨在第八不动地前。末那第二位转智。断我执种子。则此识不复为末那执以为我。而才始舍去执藏之义。此为第一位转智。能令有情不受分段生死也。</p>
<blockquote>
<p>金刚道后异熟空   </p>
</blockquote>
<p>至菩萨十地后。等觉位中。金刚道后心。即入如来地时。末那究竟转智。而藏识之异熟果相亦空。此为第二位转智。能令有情不受变易生死也。</p>
<blockquote>
<p>大圆无垢同时发</p>
</blockquote>
<p>如来地藏识究竟转智。名为大圆镜。此识之因相一切种子。尽成无漏。故名为无垢识。此无垢识成就。同时即为大圆镜智依之而发。此为第三位转智之相也。</p>
<blockquote>
<p>普照十方尘刹中</p>
</blockquote>
<p>藏识中因具有漏种于。故为生死有情之本。今无垢识漏种已尽。惟是无量功德之藏。即为诸佛法身。而大圆镜智常寂之光。普照十方世界极微尘数佛刹之中恒现报化二身。尽未来际度脱众生也。</p>
<table>
<thead>
<tr>
<th>八识规矩颂法相表</th>
<th align="left"></th>
</tr>
</thead>
<tbody><tr>
<td>前五识</td>
<td align="left">眼耳鼻舌身</td>
</tr>
<tr>
<td>第六识</td>
<td align="left">意</td>
</tr>
<tr>
<td>第七识</td>
<td align="left">末那/染污</td>
</tr>
<tr>
<td>第八识</td>
<td align="left">阿赖耶/含藏</td>
</tr>
<tr>
<td>三境</td>
<td align="left">性境 / 独影境 / 带质境</td>
</tr>
<tr>
<td>三量</td>
<td align="left">现量 / 比量 / 非量</td>
</tr>
<tr>
<td>三性</td>
<td align="left">善性 / 恶性 / 无记性</td>
</tr>
</tbody></table>
]]></content>
      <categories>
        <category>论</category>
      </categories>
  </entry>
  <entry>
    <title>心经-吕祖注解</title>
    <url>/%E7%BB%8F/%E5%BF%83%E7%BB%8F-%E5%90%95%E7%A5%96%E6%B3%A8%E8%A7%A3.html</url>
    <content><![CDATA[<p>觀音大士降筆法語</p>
<p>  南海老衲。致語善信。吾會有願。普度世人。因有心經。流傳甚久。口誦者既多茫昧。強解者流入野狐。將吾一片人天胥度之心。而為果報小乘之義。深可憫惻蒙道祖呂師逐字解。痛掃支離。歸於明顯。吾道心燈。賴以不滅。善哉善哉。世人若能信心奉持。身有光明。吉神擁護。不墮輪迴。不落苦趣。萬千罪蘖。一概消除。幸速付梓。普成善果。</p>
<p>般若波羅蜜多心經<br>孚佑帝君　註解<br>金邑培真道人　校正重鐫<br>　　般若波羅蜜多心經<br>　　【註】般若。智慧也。波羅蜜。到彼岸也。多。定也。經徑也。言此經。乃定心之徑路也。<br>　　觀自在菩薩。行深般若波羅蜜多時。照見五蘊皆空。度一切苦厄。舍利子。色不異空。空不異色。色即是空。空即是色。受想行識亦復如是。舍利子。是諸法空相。不生不滅。不垢不淨。不增不減。是故空中無色。無受想行識。無眼耳鼻舌身意。無色聲香味觸法。無眼界。乃至無意識界。無無明。亦無無明盡。乃至無老死。亦無老死盡。無苦集滅道。無智亦無得。以無所得。故菩提薩埵。依般若波羅蜜多故心無罣礙。無罣礙。故無有恐怖。遠離顛倒夢想。究竟涅槃。三世諸佛。依般若波羅蜜多。故得阿耨多羅三藐三菩提。故知般若波羅蜜多。是大神呪。是大明呪。是無上呪。是無等等呪。能除一切苦。真實不虛。故說般若波羅蜜多呪。即說呪曰。揭諦揭諦。波羅揭諦。波羅僧揭諦。菩提薩婆訶</p>
<p>　　【註】觀自在者。變化從心。達觀自得也。菩。覺也。薩。情也。義理先具。能覺一切有情之義。蘊藏也。色受想行識。謂之五蘊。全經重此一句。度一切苦厄。兼自度度他而言。舍利子人名。因色而有受。因受而有想。因想而有行。行之不得則識於心而不忘。五者相因。諸法空相者。謂真性。有而非有。無而非無。是諸法之空相也。真性累劫不毀。故不生不滅。真性本來無染。故不垢不淨。真性不著一物。故不增不減。眼耳鼻舌身意。謂之六根。色聲香味觸法。謂之六塵。一切諸法皆緣意起。故法屬意。或謂法與發同。即發動也。亦通目之所見為眼界。心之所之。為意識界。無無明者。無昏昧之處也。無老死者。常存不壞也。苦。煩惱也。集。積也。猶云積萬過于愆於一身也。二者謂之苦果苦因。滅。涅槃也。道。路也。猶云修行得路也。二者謂之樂果樂因。梵語。菩提薩埵。華言菩薩。涅不生。槃不死。阿。無也。耨多羅。上也。三。正也。藐。等也。三菩提。正覺也。揭諦揭諦。揭妙諦以度人也。重言之。自度度他也。僧。眾也。薩婆訶。疾速也。謂疾速成就一切眾生也。<br>　　【講】阿難說。吾教有觀自在菩薩者。功行最深。具大智慧。造到彼岸之時。照見自己之五蘊。與眾生之五蘊。皆屬空虛。於己則修無上菩提。於人則多方接引。俾一切苦惱之厄。盡歸解脫。弟子舍利子。正是欲離苦厄者。菩薩呼其名而告之曰。舍利子。爾知世間有形者。為色。無形者。為空。不知色乃夢幻泡影。不異夫空也。空乃一真顯露。不異夫色也。色不即是空。空不即是色乎。夫因色而有受。因受而有想。因想而有行。行之不得。則識於心而不忘。此五者相因而見者也。今色即是空。則受想行識。亦復如是矣。由是真性常清常淨。毫無法相可名。不誠為諸法中之空相乎。言乎其妙。則常存不蔽。不生不滅也。湛然清虛。不垢不淨也。自然恰好。不增不減也。是故真空之中。既無色受想行識。則六根俱淨無眼耳鼻舌身意也。六塵不擾。無色聲香味觸法也。六根之累。以眼為先。今眼界既空。則萬緣悉泯。而意識胥忘。<br>將見由定而靜。由靜而慧。無無明。亦無無明盡也。由久而固。由固而貞。無老死。亦無老死盡也。煩惱之苦果。作業之苦因。涅槃之樂果。修持之樂因。一時俱盡。則真空中。本無智慧可名。即到彼岸。亦屬虛假。而又何所得哉。然無智無得。從乎既得菩提以後而言也。若未得之先。豈可無法哉。所以菩提薩埵。以般若波羅蜜多。為修行之法。守其六根。絕其六塵。故心無牽罣滯礙。遠離夫神魂之顛倒。夢寐之妄想。至於不生不死而後已。不但菩薩為然也。即三世諸佛。欲得無上菩提。亦無有不依般若波羅蜜多者。是知般若波羅蜜多。是變化不測之密語。是神光普照之密語。是至極無如之密語。是獨絕無倫之密語。阿難所云。能除一切苦。斯言誠真實而不虛。更有密呪。汝時時誦之。可以生智慧。可以到彼岸矣。呪曰。揭諦揭諦。揭出妙諦以度<br>人也。重言之。自度度他也。波羅揭諦。欲到彼岸。必須賴此妙諦也。僧。眾也。薩婆訶。疾速也。謂疾速成就一切眾生也。總之密呪。雖修行之徑路。而徑路。不外於此心。人能空其五蘊。則主翁常定。而客感自清。豈有不得無上菩提者哉。<br>　　心經分六段讀則明顯。自觀自在菩薩。至度一切苦厄。為一段。舍利子。至無智亦無得。為一段。以無所得。至究竟涅槃。為一段。三世諸佛。至故得阿耨多羅三藐三菩提。為一段。故知般若波羅蜜多。至故說般若波羅蜜多呪。為一段。即說呪曰。至菩提薩婆訶。為一段。經文本一氣呵成。分此六段者。猶流水面上見微波。而初讀易於領會也。末段。即字下宜著一又字解之。本經重在一多字。不多不能成功也。</p>
]]></content>
      <categories>
        <category>经</category>
      </categories>
  </entry>
  <entry>
    <title>普庵祖师加颂金刚经三十二</title>
    <url>/%E8%AE%BA/%E6%99%AE%E5%BA%B5%E7%A5%96%E5%B8%88%E5%8A%A0%E9%A2%82%E9%87%91%E5%88%9A%E7%BB%8F%E4%B8%89%E5%8D%81%E4%BA%8C.html</url>
    <content><![CDATA[<p>第一颂<br>         法会因由处  祗舍给孤园<br>         兴大比丘众   总别说百千<br>         卫国民将食   佛化有人缘<br>         洗足还元座   舒光吐白莲</p>
<p>第二颂<br>         善现起请谁   唯有须菩提<br>         赞佛世希有   众生久困迷<br>         如来善护念   喜舍大慈悲<br>         便令如是住   如是发真归</p>
<p>第三颂<br>         大乘显正宗   无相也无空<br>         四生兼六道   三界及五通<br>         人与非人等   诸佛法身同<br>         四相无非相   普入涅槃中</p>
<p>第四颂<br>         妙行无住法   布体遍周罗<br>         施舍一切有   六尘应不过<br>         不空如是本   布施没偏坡<br>         四维连上下   功德熟奈何</p>
<p>第五颂<br>          如理实见真   非干色与声<br>          幻色皆虚妄   达理实渊清<br>          若解非非相   斯人合法身<br>          说法如金鼓   曼书世间人</p>
<p>第六颂<br>          正信实希有   众生难得闻<br>          颇能如是信   年年佛常存<br>          不俱多劫苦   便入涅槃门<br>          教言如筏喻   广度我儿孙</p>
<p>第七颂<br>         无得亦无说   琉璃含宝月<br>         取舍名无定   言说成差别<br>         一切诸贤圣   罕妙佛真诀<br>         无心自肯人   道了无施设</p>
<p>第八颂<br>         依法始出生   不动意如行<br>         七宝满世界   广施未为恩<br>         有为无佛性   终归有漏根<br>         此经含法界   如暗室中灯</p>
<p>第九颂<br>         一相实无相   二乘永榜样<br>         佛说假权名   指法身无量<br>         四果不虚摽   超越世间相<br>         了相绝名言   法中为最上</p>
<p>第十颂<br>         庄严清净土   不出自心光<br>         然灯师本佛   不取一毫芒<br>         心净佛土净   法界性堂堂<br>         大身不住法   广纳须弥王</p>
<p>第十一颂<br>         无为福德胜   超宝越河沙<br>         我今真实喻   应不谬谈诪<br>         不如持四句   万古意昙化<br>         有為难比并   业识乱交加</p>
<p>第十二颂<br>         尊重与正教   无说说斯经<br>         此人无所得   龙天众喜迎<br>         在处无空过   如佛塔光明<br>         灌顶法王子   语默等空平</p>
<p>第十三颂<br>         如法受坚持   贫儿获宝珠<br>         未审何名字   忻然叩我师<br>         名金刚般若   无欠也无余<br>         指尘谈世界   背此转老区</p>
<p>第十四颂<br>         离相应寂灭   悲哉未悟时<br>         我今虽庆幸   末法更为奇<br>         闻经无怖畏   忍辱力阿弥<br>         真实无诳异   普目镇光辉</p>
<p>第十五颂<br>         持经功德力   究竟不思议<br>         初中后日分   身命施南齐<br>         为发大乘者   小法岂能知<br>         荷檐如来汉   等塔供无亏</p>
<p>第十六颂<br>         能净诸业障   因悟此金刚<br>         受持无间歇   轻贱且何妨<br>         前世造恶业   今当入濩汤<br>         得此经实相   万劫做津梁</p>
<p>第十七颂<br>         究竟实无我   如是菩提座<br>         灭度如虚空   光影体不破<br>         无我无众生   横身竖密卧<br>         佛十八不共   设共无两个</p>
<p>第十八颂<br>         一体性同观   色空无两般<br>         五眼凭谁见   六通事不干<br>         河沙如国土   心差佛未安<br>         三世不可得   妙解契毫端</p>
<p>第十九颂<br>         法界全通化   三千遍大千<br>         假施七宝满   终归有漏缘<br>         若福德有实   如来应不言<br>         速令同本性   一悟等金仙</p>
<p>第二十颂<br>         离色无离相   得法为最上<br>         古今参玄人   被色身遮障<br>         将道有所得   住相欲离相<br>         世道何相貌   无缝塔无样</p>
<p>第二十一颂<br>         法非说所说   圆音常不绝<br>          若执如来言   谤佛罪难雪<br>          因何髑髅精   污佛真秘诀<br>          我若不明彻   同汝吞热铁<br>         佛修多罗教   喻指摽心月<br>          何落阴界收   梦寐邪施设<br>          佛法无余欠   解说非关舌<br>          全体解空人   与字无交涉</p>
<p> 第二十二颂<br>          亦无法可说   丝发何间隔<br>          世尊举一枝   迦叶笑奇特<br>          阿耨三菩提   东西连南北<br>          如净琉璃珠   随器映五色</p>
<p>第二十三颂<br>          净心方行善   动静无非见<br>          摩尼离垢地   平等无背面<br>          高下是谁安   金刚经百錬<br>          成佛也无得   说善非真善</p>
<p>第二十四颂<br>         真福智无比   超过七宝聚<br>         胜须弥山王   百千万布施<br>         算数不可喻   持此经四句<br>         了了为他说   果满如来智</p>
<p>第二十五颂<br>         正化无所化   不同众生话<br>         非言非不言   意顺无高下<br>         汝既庐陵来   问米作么价<br>         不落有无中   真实玄空卦</p>
<p>第二十六颂<br>         若以色见我   以音声求我<br>         是人行邪道   不能见如来<br>         三十二非相   法身如来藏<br>         解空一念差   劳佛宣伎俩<br>         惭愧再得活   深达无非相<br>         将声色求我   未免邪魔障</p>
<p>第二十七颂<br>         无断也无灭   具足不可说<br>         无念正遍知   有念既差别<br>         悟了如虚空   一切法不灭<br>         一切法无生   一轮光皎洁</p>
<p>第二十八颂<br>         不受不生贪   入流忘所参<br>         个中谁不我   李四又张三<br>         世宝何交涉   着者堕尘凡<br>         不知佛富贵   寐语口喃喃</p>
<p>第二十九颂<br>         威仪常寂静   目如大圆镜<br>         乾坤不漏丝   法界非欠剩<br>         身舍无尽空   鼻孔辽天逈<br>         舌广耳周闻   如来真慧命</p>
<p>第三十颂<br>         一合相如理   名不可思议<br>         界尘因假立   一多谁了利<br>         体用付菩提   普令含识知<br>         凡夫海里走   未尝湿点衣</p>
<p>第三十一颂<br>         佛知见不生   应不向迷诤<br>         有眼警盲人   天明似不曾<br>         不自省无目   胡走堕深坑<br>         妙达应如是   如如非我能</p>
<p>第三十二颂<br>         一切有为法   如梦幻泡影<br>         如露亦如电   应作如是观<br>         应化即非真   大地作黄金<br>         七宝满世界   不如持此经<br>         为人说四句   直指菩提心<br>         动静不取相  万代信诚钦  </p>
<p>编者按：《普庵加颂金刚经》为宋代宜春慈化寺开山祖师，佛教禅宗临济宗第十三代传人普庵于1164年始，历时五年，刺血为墨，调金粉手书而成。历经数百年，字迹仍金光灿灿，历来秘不示人，佛教界人士均一睹为幸。<br>   该经全长1850公分，宽35公分，共两万余字，经书由普庵禅师亲自作序，并总注颂，全经32相，每相首、尾，普庵禅师均有“加颂”偈语，充分体现了一代高僧对佛教真经的超然领悟和深湛的禅宗思想，是普庵禅师的心血结晶，也是他对中国佛教文化作出的重要贡献。真实地反映了当时佛教禅宗祖庭——宜春乃至全国禅宗文化的盛况，是研究中国佛教文化的一份弥足珍贵的历史资料，2008年1月4日，慈化禅寺隆重举行了“迎请供奉普庵禅师刺血手书《加颂金刚经》祈福吉祥法会。中国佛教协会会长一诚大师在宝峰看后为《普庵加颂亲书金刚经》题词：“普庵祖师示有情，刺血手书金刚经；四相皆空无为理，六尘非有本来人。””《加颂金刚经》这一历经数百年的孤本，在妙安法师的提倡和努力下，及四众弟子的支持，此经终于影印成功，广为流通。鉴于目前在网站上无法找到其颂，今有刘青居士发心将普祖《加颂金刚经》发在网上，方便大众阅读，功德无量也。</p>
]]></content>
      <categories>
        <category>论</category>
      </categories>
  </entry>
  <entry>
    <title>占察善惡業報經</title>
    <url>/uncategorized/%E5%8D%A0%E5%AF%9F%E5%96%84%E6%83%A1%E6%A5%AD%E5%A0%B1%E7%B6%93.html</url>
    <content><![CDATA[<p>天竺三藏菩提燈譯</p>
<p>如是我聞：</p>
<p>一時，婆伽婆一切智人，在王舍城耆闍崛山中，以神通力，示廣博嚴淨無礙道場，與無量無邊諸大眾俱，演說甚深根聚法門。</p>
<p>爾時，會中有一菩薩名堅淨信，從坐而起，整衣服，偏袒右肩，合掌白佛言：「我今於此眾中，欲有所問，諮請世尊，願垂聽許。」</p>
<p>佛言：「善男子！隨汝所問，便可說之。」</p>
<p>堅淨信菩薩言：「如佛先說：『若我去世，正法滅後，像法向盡，及入末世。如是之時，眾生福薄，多諸衰惱，國土數亂，災害頻起，種種厄難，怖懼逼擾。我諸弟子失其善念，唯長貪、瞋、嫉妬、我慢。設有像似行善法者，但求世間利養名稱，以之為主，不能專心修出要法。爾時眾生覩世災亂，心常怯弱，憂畏己身及諸親屬不得衣食充養軀命。以如此等眾多障礙因緣故，於佛法中鈍根少信，得道者極少。乃至漸漸於三乘中，信心成就者亦復甚尠。所有修學世間禪定，發諸通業，自知宿命者，次轉無有。如是於後，入末法中經久，得道獲信、禪定、通業等一切全無。』我今為此未來惡世，像法向盡及末法中，有微少善根者，請問如來。設何方便，開化示導，令生信心，得除衰惱。以彼眾生遭值惡時，多障礙故，退其善心。於世間、出世間因果法中，數起疑惑，不能堅心專求善法。如是眾生可愍可救。世尊大慈，一切種智！願興方便而曉喻之。令離疑網，除諸障礙，信得增長。隨於何乘，速獲不退。」</p>
<p>佛告堅淨信言：「善哉！善哉！快問斯事，深適我意。今此眾中，有菩薩摩訶薩，名曰地藏，汝應以此事而請問之。彼當為汝建立方便，開示演說，成汝所願。」</p>
<p>時堅淨信菩薩復白佛言：「如來世尊，無上大智！何意不說，乃欲令彼地藏菩薩而演說之？」</p>
<p>佛告堅淨信：「汝莫生高下想。此善男子發心已來，過無量無邊不可思議阿僧祇劫，久已能度薩婆若海，功德滿足。但依本願自在力故，權巧現化，影應十方。雖復普遊一切剎土常起功業，而於五濁惡世化益偏厚，亦依本願力所熏習故，及因眾生應受化業故也。彼從十一劫來，莊嚴此世界，成熟眾生。是故在斯會中，身相端嚴，威德殊勝，唯除如來，無能過者。又於此世界所有化業，唯除遍吉、觀世音等諸大菩薩，皆不能及。以是菩薩本誓願力，速滿眾生一切所求，能滅眾生一切重罪，除諸障礙，現得安隱。又是菩薩，名為善安慰說者。所謂，巧演深法，能善開導初學發意求大乘者，令不怯弱。以如是等因緣，於此世界，眾生渴仰，受化得度。是故我今令彼說之。」</p>
<p>爾時，堅淨信菩薩既解佛意已，尋即勸請地藏菩薩摩訶薩言：「善哉，救世真士！善哉，大智開士！如我所問：『惡世眾生，以何方便而化導之，使離諸障，得堅固信？』如來今者，為欲令汝說是方便。宜當知時，哀愍為說。」</p>
<p>爾時，地藏菩薩摩訶薩語堅淨信菩薩摩訶薩言：「善男子！諦聽。當為汝說。若佛滅後，惡世之中，諸有比丘、比丘尼、優婆塞、優婆夷，於世間、出世間因果法，未得決定信，不能修學無常想、苦想、無我想、不淨想，成就現前；不能勤觀四聖諦法及十二因緣法；亦不勤觀真如、實際、無生無滅等法。以不勤觀如是法故，不能畢竟不作十惡根本過罪。於三寶功德種種境界，不能專信。於三乘中，皆無定向。如是等人，若有種種諸障礙事，增長憂慮，或疑或悔，於一切處心不明了。多求多惱，眾事牽纏，所作不定，思想擾亂，廢修道業。有如是等障難事者，當用木輪相法，占察善惡宿世之業、現在苦樂吉凶等事。緣合故有，緣盡則滅。業集隨心，相現果起。不失不壞，相應不差。如是諦占善惡業報，曉喻自心。於所疑事，以取決了。若佛弟子，但當學習如此相法，至心歸依，所觀之事，無不誠諦。不應棄捨如是之法，而返隨逐世間卜筮、種種占相吉凶等事，貪著樂習。若樂習者，深障聖道。</p>
<p>「善男子！欲學木輪相者，先當刻木如小指許，使長短減於一寸，正中令其四面方平，自餘向兩頭斜漸去之。仰手傍擲，令使易轉，因是義故，說名為輪。又依此相，能破壞眾生邪見疑網，轉向正道，到安隱處，是故名輪。其輪相者，有三種差別。何等為三？一者，輪相能示宿世所作善惡業種差別，其輪有十。二者，輪相能示宿世集業久近，所作強弱、大小差別，其輪有三。三者，輪相能示三世中受報差別，其輪有六。</p>
<p>「若欲觀宿世所作善惡業差別者，當刻木為十輪。依此十輪，書記十善之名。一善主在一輪，於一面記。次以十惡書對十善，令使相當，亦各記在一面。言十善者，則為一切眾善根本，能攝一切諸餘善法。言十惡者，亦為一切眾惡根本，能攝一切諸餘惡法。</p>
<p>「若欲占此輪相者，先當學至心總禮十方一切諸佛。因即立願：『願令十方一切眾生，速疾皆得親近供養，諮受正法。』次應學至心敬禮十方一切法藏。因即立願：『願令十方一切眾生，速疾皆得受持讀誦，如法修行，及為他說。』次當學至心敬禮十方一切賢聖。因即立願：『願令十方一切眾生，速疾皆得親近供養，發菩提心，志不退轉。』後應學至心禮我地藏菩薩摩訶薩。因即立願：『願令十方一切眾生，速得除滅惡業重罪，離諸障礙。資生眾具，悉皆充足。』如是禮已，隨所有香華等，當修供養。</p>
<p>「修供養者，仰念一切佛法僧寶，體常遍滿，無所不在。願令此香華，等同法性，普熏一切諸佛剎土，施作佛事。又念十方一切供具，無時不有。我今當以十方所有一切種種香華、瓔珞、幢幡、寶蓋、諸珍妙飾、種種音樂、燈明、燭火、飲食、衣服、臥具、湯藥，乃至十方所有一切種種莊嚴供養之具，憶想遙擬，普共眾生奉獻供養。當念一切世界中有修供養者，我今隨喜。若未修供養者，願得開導，令修供養。又願我身，速能遍至一切剎土，於一切佛法僧所，各以一切種莊嚴供養之具，共一切眾生等持奉獻。供養一切諸佛法身、色身、舍利、形像、浮圖、廟塔一切佛事，供養一切所有法藏及說法處，供養一切賢聖僧眾，願共一切眾生，修行如是供養已，漸得成就六波羅蜜、四無量心。深知一切法本來寂靜，無生無滅，一味平等，離念清淨，畢竟圓滿。</p>
<p>「又應別復係心供養我地藏菩薩摩訶薩。次當稱名，若默誦念。一心告言：『南無地藏菩薩摩訶薩。』如是稱名，滿足至千。經千念已，而作是言：『地藏菩薩摩訶薩！大慈大悲！唯願護念我及一切眾生，速除諸障，增長淨信，令今所觀稱實相應。』作此語已，然後手執木輪，於淨物上而傍擲之。如是欲自觀法，若欲觀他，皆亦如是。</p>
<p>「應知占其輪相者，隨所現業，悉應一一諦觀思驗。或純具十善，或純具十惡，或善惡交雜，或純善不具，或純惡不具。如是業因，種類不同，習氣果報，各各別異，如佛世尊餘處廣說。應當憶念思惟觀察所現業種，與今世果報所經苦樂吉凶等事，及煩惱業習得相當者，名為相應；若不相當者，謂不至心，名虛謬也。</p>
<p>「若占輪相，其善惡業俱不現者，此人已證無漏智心，專求出離，不復樂受世間果報，諸有漏業展轉微弱，更不增長，是故不現。又純善不具、純惡不具者，此二種人，善惡之業所有不現者，皆是微弱未能牽果，是故不現。若當來世佛諸弟子，已占善惡果報得相應者，於五欲眾具得稱意時，勿當自縱以起放逸。即應思念：『由我宿世如是善業故，今獲此報。我今乃可轉更進修，不應休止。』若遭眾厄種種衰惱不吉之事擾亂憂怖，不稱意時，應當甘受，無令疑悔，退修善業。即當思念：『但由我宿世造如是惡業故，今獲此報，我今應當悔彼惡業，專修對治及修餘善。無得止住懈怠放逸，轉更增集種種苦聚。』是名占察初輪相法。</p>
<p>「善男子！若欲占察過去往昔集業久近，所作強弱、大小差別者，當復刻木為三輪，以身口意各主一輪，書字記之。又於輪正中，一面書一畫，令麁長使徹畔。次第二面書一畫，令細短使不至畔。次第三面作一傍刻如畫，令其麁深。次第四面亦作傍刻，令使細淺。當知善業莊嚴猶如畫飾，惡業衰害猶如損刻。其畫長大者，顯示積善來久，行業猛利，所作增上。其畫細短者，顯示積善來近，始習基鈍，所作微薄。其刻麁深者，顯示習惡來久，所作增上，餘殃亦厚。其刻細淺者，顯示退善來近，始習惡法，所作之業，未至增上。或雖起重惡，已曾改悔，此謂小惡。</p>
<p>「善男子！若占初輪相者，但知宿世所造之業善惡差別，而不能知積習久近、所作之業強弱大小，是故須占第二輪相。若占第二輪相者，當依初輪相中所現之業。若屬身者，擲身輪相；若屬口者，擲口輪相；若屬意者，擲意輪相。不得以此三輪之相一擲通占。應當隨業主念，一一善惡，依所屬輪，別擲占之。</p>
<p>「復次，若占初輪相中，唯得身之善，於此第二輪相中得身惡者，謂無至心，不得相應，名虛謬也。又復不相應者，謂占初輪相中，得不殺業，及得偷盜業，意先主觀不殺業，而於第二輪相中得身惡者，名不相應。</p>
<p>「復次，若觀現在從生以來，不樂殺業，無造殺罪，但意主殺業，而於此第二輪相中得身大惡者，謂名不相應。自餘口意中業不相應義，亦如是應知。</p>
<p>「善男子！若未來世諸眾生等，欲求度脫生老病死，始學發心修習禪定、無相智慧者，應當先觀宿世所作惡業多少及以輕重。若惡業多厚者，不得即學禪定、智慧，應當先修懺悔之法。所以者何？此人宿習惡心猛利故，於今現在必多造惡，毀犯重禁。以犯重禁故，若不懺悔令其清淨，而修禪定、智慧者，則多有障礙，不能剋獲。或失心錯亂，或外邪所惱，或納受邪法，增長惡見。是故當先修懺悔法，若戒根清淨，及宿世重罪得微薄者，則離諸障。</p>
<p>「善男子！欲修懺悔法者，當住靜處，隨力所能，莊嚴一室。內置佛事及安經法，懸繒幡蓋，求集香華，以修供養。澡沐身體，及洗衣服，勿令臭穢。於晝日分，在此室內，三時稱名。一心敬禮過去七佛及五十三佛。次隨十方面，一一總歸，擬心遍禮一切諸佛所有色身、舍利、形像、浮圖、廟塔、一切佛事。次復總禮十方三世所有諸佛。又當擬心遍禮十方一切法藏，次當擬心遍禮十方一切賢聖，然後更別稱名禮我地藏菩薩摩訶薩。</p>
<p>「如是禮已，應當說所作罪，一心仰告：</p>
<p>「『唯願十方諸大慈尊，證知護念，我今懺悔，不復更造。願我及一切眾生，速得除滅無量劫來十惡、四重、五逆、顛倒、謗毀三寶，一闡提罪。』</p>
<p>「復應思惟：『如是罪性，但從虛妄顛倒心起，無有定實而可得者，本唯空寂。願[1]我及一切眾生速達心本，永滅罪根。』</p>
<p>「次應復發勸請之願：『願令十方一切菩薩，未成正覺者，願速成正覺。若已成正覺者，願常住在世，轉正法輪，不入涅槃。』</p>
<p>「次當復發隨喜之願：『願我及一切眾生，畢竟永捨嫉妬之心，於三世中一切剎土，所有修學一切功德及成就者，悉皆隨喜。』</p>
<p>「次當復發迴向之願：『願我所修一切功德，資益一切諸眾生等，同趣佛智，至涅槃城。』如是發迴向願已，復往餘靜室，端坐一心，若稱誦，若默念我之名號。當減省睡眠，若惛蓋多者，應於道場室中旋遶誦念。</p>
<p>「次至夜分時，若有燈燭光明事者，亦應三時恭敬供養，悔過發願。若不能辦光明事者，應當直在餘靜室中，一心誦念。日日如是行懺悔法，勿令懈廢。若人宿世遠有善基，暫時遇惡因緣而造惡法，罪障輕微，其心猛利，意力強者，經七日後，即得清淨，除諸障礙。如是眾生等，業有厚薄，諸根利鈍，差別無量。或經二七日後而得清淨；或經三七日，乃至或經七七日後而得清淨。若過去、現在俱有增上種種重罪者，或經百日而得清淨；或經二百日，乃至或經千日而得清淨。若極鈍根，罪障最重者，但當能發勇猛之心，不顧惜身命想，常勤稱念，晝夜旋遶，減省睡眠，禮懺發願，樂修供養，不懈不廢，乃至失命，要不休退。如是精進，於千日中必獲清淨。</p>
<p>「善男子！若欲知得清淨相者，從始修行過七日後，應當日日於晨朝旦，以第二輪相具安手中，頻三擲之。若身口意皆純善者，名得清淨。如是未來諸眾生等，能修行懺悔者，從先過去久遠以來，於佛法中各曾習善，隨其所修何等功德，業有厚薄種種別異。是故彼等得清淨時，相亦不同。或有眾生得三業純善時，不即更得諸餘好相。或有眾生得三業善相時，於一日一夜中，復見光明遍滿其室。或聞殊特異好香氣，身意快然。或作善夢，夢中見佛色身來為作證，手摩其頭，歎言：『善哉！汝今清淨，我來證汝。』或夢見菩薩身來為作證，或夢見佛形像放光而為作證。若人未得三業善相，但先見聞如此諸事者，則為虛妄誑惑詐偽，非善相也。若人曾有出世善基，攝心猛利者，我於爾時，隨所應度而為現身。放大慈光，令彼安隱，離諸疑怖。或示神通種種變化，或復令彼自憶宿命所逕之事、所作善惡。或復隨其所樂，為說種種深要之法。彼人即時於所向乘，得決定信，或漸證獲沙門道果。</p>
<p>「復次，彼諸眾生若雖未能見我化身轉變說法，但當學至心，使身口意得清淨相已，我亦護念，令彼眾生速得消滅種種障礙。天魔波旬不來破壞，乃至九十五種外道邪師、一切鬼神，亦不來亂。所有五蓋展轉輕微，堪能修習諸禪智慧。</p>
<p>「復次，若未來世諸眾生等，雖不為求禪定、智慧，出要之道，但遭種種眾厄，貧窮困苦，憂惱逼迫者，亦應恭敬禮拜供養，悔所作惡，恒常發願，於一切時一切處，勤心稱誦我之名號，令其至誠。亦當速脫種種衰惱，捨此命已，生於善處。</p>
<p>「復次，未來之世，若在家、若出家諸眾生等，欲求受清淨妙戒，而先已作增上重罪，不得受者，亦當如上修懺悔法，令其至心，得身口意善相已，即應可受。若彼眾生欲習摩訶衍道，求受菩薩根本重戒，及願總受在家、出家一切禁戒——所謂：攝律儀戒、攝善法戒、攝化眾生戒——而不能得善好戒師，廣解菩薩法藏。先修行者，應當至心於道場內，恭敬供養，仰告十方諸佛菩薩，請為師證。一心立願，稱辯戒相，先說十根本重戒，次當總舉三種戒聚，自誓而受，此亦得戒。</p>
<p>「復次，未來世諸眾生等，欲求出家，及已出家，若不能得善好戒師，及清淨僧眾，其心疑惑，不得如法受於禁戒者，但能學發無上道心，亦令身口意得清淨已。其未出家者，應當剃髮，被服法衣，如上立願，自誓而受菩薩律儀三種戒聚，則名具獲波羅提木叉出家之戒，名為比丘、比丘尼。即應推求聲聞律藏，及菩薩所習摩德勒伽藏，受持讀誦，觀察修行。若雖出家，而其年未滿二十者，應當先誓願受十根本戒，及受沙彌、沙彌尼所有別戒。既受戒已，亦名沙彌、沙彌尼。即應親近供養給侍先舊出家，學大乘心，具受戒者，求為依止之師，請問教戒，修行威儀，如沙彌、沙彌尼法。若不能值如是之人，唯當親近菩薩所修摩德勒伽藏，讀誦思惟，觀察修行，慇懃供養佛法僧寶。若沙彌尼年已十八者，亦當自誓受毘尼藏中式叉摩那六戒之法，及遍學比丘尼一切戒聚。其年若滿二十時，乃可如上總受菩薩三種戒聚。然後得名比丘尼。若彼眾生，雖學懺悔，不能至心，不獲善相者，設作受相，不名得戒。」</p>
<p>爾時，堅淨信菩薩摩訶薩問地藏菩薩摩訶薩言：「所說至心者，差別有幾種？何等至心，能獲善相？」</p>
<p>地藏菩薩摩訶薩言：「善男子！我所說至心者，略有二種。何等為二？一者，初始學習求願至心。二者，攝意專精，成就勇猛，相應至心。得此第二至心者，能獲善相。此第二至心，復有下中上三種差別，何等為三？一者一心，所謂係想不亂，心住了了。二者勇猛心，所謂專求不懈，不顧身命。三者深心，所謂與法相應，究竟不退。若人修習此懺悔法，乃至不得下至心者，終不能獲清淨善相。是名說占第二輪法。</p>
<p>「善男子！若欲占察三世中受報差別者，當復刻木為六輪。於此六輪，以一二三、四五六、七八九、十十一十二、十三十四十五、十六十七十八等數，書字記之。一數主一面，各書三面，令數次第不錯不亂。當知如此諸數，皆從一數而起，以一為本。如是數相者，顯示一切眾生六根之聚，皆從如來藏自性清淨心一實境界而起，依一實境界以之為本。所謂依一實境界故，有彼無明。不了一法界，謬念思惟，現妄境界，分別取著，集業因緣，生眼、耳、鼻、舌、身、意等六根。以依內六根故，對外色、聲、香、味、觸、法等六塵，起眼、耳、鼻、舌、身、意等六識。以依六識故，於色、聲、香、味、觸、法中，起違想、順想、非違非順等想，生十八種受。若未來世佛諸弟子，於三世中所受果報，欲決疑意者，應當三擲此第三輪相，占計合數，依數觀之，以定善惡。</p>
<p>「如是所觀三世果報善惡之相，有一百八十九種。何等為一百八十九種？一者，求上乘得不退。二者，所求果現當證。三者，求中乘得不退。四者，求下乘得不退。五者，求神通得成就。六者，修四梵得成就。七者，修世禪得成就。八者，所欲受得妙戒。九者，所曾受得戒具。十者，求上乘未住信。十一者，求中乘未住信。十二者，求下乘未住信。十三者，所觀人為善友。十四者，隨所聞是正信。十五者，所觀人為惡友。十六者，隨所聞非正教。十七者，所觀人有實德。十八者，所觀人無實德。十九者，所觀義不錯謬。二十者，所觀義是錯謬。二十一者，有所誦不錯謬。二十二者，有所誦是錯謬。二十三者，所修行不錯謬。二十四者，所見聞是善相。二十五者，有所證為正實。二十六者，有所學是錯謬。二十七者，所見聞非善相。二十八者，有所證非正法。二十九者，有所獲邪神持。三十者，所能說邪智辯。三十一者，所玄知非人力。三十二者，應先習觀智道。三十三者，應先習禪定道。三十四者，觀所學無障礙。三十五者，觀所學是所宜。三十六者，觀所學非所宜。三十七者，觀所學是宿習。三十八者，觀所學非宿習。三十九者，觀所學善增長。四十者，觀所學方便少。四十一者，觀所學無進趣。四十二者，所求果現未得。四十三者，求出家當得去。四十四者，求聞法得教示。四十五者，求經卷得讀誦。四十六者，觀所作是魔事。四十七者，觀所作事成就。四十八者，觀所作事不成。四十九者，求大富財盈滿。五十者，求官位當得獲。五十一者，求壽命得延年。五十二者，求世仙當得獲。五十三者，觀學問多所達。五十四者，觀學問少所達。五十五者，求師友得如意。五十六者，求弟子得如意。五十七者，求父母得如意。五十八者，求男女得如意。五十九者，求妻妾得如意。六十者，求同伴得如意。六十一者，觀所慮得和合。六十二者，所觀人心懷恚。六十三者，求無恨得歡喜。六十四者，求和合得如意。六十五者，所觀人心歡喜。六十六者，所思人得會見。六十七者，所思人不復會。六十八者，所請喚得來集。六十九者，所憎惡得離之。七十者，所愛敬得近之。七十一者，觀欲聚得和集。七十二者，觀欲聚不和集。七十三者，所請喚不得來。七十四者，所期人必當至。七十五者，所期人住不來。七十六者，所觀人得安吉。七十七者，所觀人不安吉。七十八者，所觀人已無身。七十九者，所望見得覩之。八十者，所求覓得見之。八十一者，求所聞得吉語。八十二者，所求見不如意。八十三者，觀所疑即為實。八十四者，觀所疑為不實。八十五者，所觀人不和合。八十六者，求佛事當得獲。八十七者，求供具當得獲。八十八者，求資生得如意。八十九者，求資生少得獲。九十者，有所求皆當得。九十一者，有所求皆不得。九十二者，有所求少得獲。九十三者，有所求得如意。九十四者，有所求速當得。九十五者，有所求久當得。九十六者，有所求而損失。九十七者，有所求得吉利。九十八者，有所求而受苦。九十九者，觀所失求當得。一百者，觀所失永不得。一百一者，觀所失自還得。一百二者，求離厄得脫難。一百三者，求離病得除愈。一百四者，觀所去無障礙。一百五者，觀所去有障礙。一百六者，觀所住得安止。一百七者，觀所住不得安。一百八者，所向處得安快。一百九者，所向處有厄難。一百一十者，所向處為魔網。一百一十一者，所向處難開化。一百一十二者，所向處可開化。一百一十三者，所向處自獲利。一百一十四者，所遊路無惱害。一百一十五者，所遊路有惱害。一百一十六者，君民惡饑饉起。一百一十七者，君民惡多疾疫。一百一十八者，君民好國豐樂。一百一十九者，君無道國災亂。一百二十者，君修德災亂滅。一百二十一者，君行惡國將破。一百二十二者，君修善國還立。一百二十三者，觀所避得度難。一百二十四者，觀所避不脫難。一百二十五者，所住處眾安隱。一百二十六者，所住處有障難。一百二十七者，所依聚眾不安，一百二十八者，閑靜處無諸難。一百二十九者，觀怪異無損害，一百三十者，觀怪異有損害。一百三十一者，觀怪異精進安。一百三十二者，觀所夢無損害。一百三十三者，觀所夢有所損。一百三十四者，觀所夢精進安。一百三十五者，觀所夢為吉利。一百三十六者，觀障亂速得離。一百三十七者，觀障亂漸得離。一百三十八者，觀障亂不能離。一百三十九者，觀障亂一心除。一百四十者，觀所難速得脫。一百四十一者，觀所難久得脫。一百四十二者，觀所難受衰惱。一百四十三者，觀所難精進脫。一百四十四者，觀所難命當盡。一百四十五者，觀所患大不調。一百四十六者，觀所患非人惱。一百四十七者，觀所患合非人。一百四十八者，觀所患可療治。一百四十九者，觀所患難療治。一百五十者，觀所患精進差。一百五十一者，觀所患久長苦。一百五十二者，觀所患自當差。一百五十三者，所向醫堪能治。一百五十四者，觀所療是對治。一百五十五者，所服藥當得力。一百五十六者，觀所患得除愈。一百五十七者，所向醫不能治。一百五十八者，觀所療非對治。一百五十九者，所服藥不得力。一百六十者，觀所患命當盡。一百六十一者，從地獄道中來。一百六十二者，從畜生道中來。一百六十三者，從餓鬼道中來。一百六十四者，從阿修羅道中來。一百六十五者，從人道中而來。一百六十六者，從天道中而來。一百六十七者，從在家中而來。一百六十八者，從出家中而來。一百六十九者，曾值佛供養來。一百七十者，曾親供養賢聖來。一百七十一者，曾得聞深法來。一百七十二者，捨身已入地獄。一百七十三者，捨身已作畜生。一百七十四者，捨身已作餓鬼。一百七十五者，捨身已作阿修羅。一百七十六者，捨身已生人道。一百七十七者，捨身已為人王。一百七十八者，捨身已生天道。一百七十九者，捨身已為天王。一百八十者，捨身已聞深法。一百八十一者，捨身已得出家。一百八十二者，捨身已值聖僧。一百八十三者，捨身已生兜率天。一百八十四者，捨身已生淨佛國。一百八十五者，捨身已尋見佛。一百八十六者，捨身已住下乘。一百八十七者，捨身已住中乘。一百八十八者，捨身已獲果證。一百八十九者，捨身已住上乘。</p>
<p>「善男子！是名一百八十九種善惡果報差別之相。如此占法，隨心所觀主念之事，若數合與意相當者，無有乖錯。若其所擲所合之數，與心所觀主念之事不相當者，謂不至心，名為虛謬。其有三擲而皆無所現者，此人則名已得無所得也。</p>
<p>「復次，善男子！若自發意，觀於他人所受果報，事亦同爾。若有他人不能自占，而來求請欲使占者，應當籌量觀察自心，不貪世間，內意清淨，然後乃可如上，歸敬修行供養，至心發願而為占察。不應貪求世間名利，如行師道，以自妨亂。又若內心不清淨者，設令占察而不相當，但為虛謬耳。</p>
<p>「復次，若未來世諸眾生等，一切所占，不獲吉善，所求不得，種種憂慮，逼惱怖懼時，應當晝夜常勤誦念我之名字。若能至心者，所占則吉，所求皆獲，現離衰惱。」</p>
<p>爾時堅淨信菩薩摩訶薩問地藏菩薩摩訶薩言：「云何開示求向大乘者，進趣方便？」</p>
<p>地藏菩薩摩訶薩言：「善男子！若有眾生欲向大乘者，應當先知最初所行根本之業。其最初所行根本業者，所謂依止一實境界以修信解，因信解力增長故，速疾得入菩薩種性。所言一實境界者，謂眾生心體，從本以來，不生不滅，自性清淨，無障無礙，猶如虛空。離分別故，平等普遍，無所不至，圓滿十方，究竟一相，無二無別，不變不異，無增無減。以一切眾生心，一切聲聞、辟支佛心，一切菩薩心，一切諸佛心，皆同不生不滅，無染寂靜，真如相故。所以者何？一切有心起分別者，猶如幻化，無有定實。所謂識、受、想、行、憶念、緣慮、覺知等，種種心數，非青非黃，非赤非白，亦非雜色，無有長短、方圓、大小。乃至盡於十方虛空一切世界，求心形狀，無一區分而可得者。但以眾生無明癡闇熏習因緣，現妄境界，令生念著。所謂此心不能自知，妄自謂有，起覺知想，計我、我所，而實無有覺知之想。以此妄心畢竟無體，不可見故。若無覺知能分別者，則無十方三世一切境界差別之相。以一切法皆不能自有，但依妄心分別故有。所謂一切境界，各各不同，自念為有，知此為自，知彼為他。是故一切法不能自有，則無別異。唯依妄心，不知不了內自無故，謂有前外境界，妄生種種法想，謂有謂無，謂彼謂此，謂是謂非，謂好謂惡，乃至妄生無量無邊法想。當如是知，一切諸法，皆從妄想生，依妄心為本。</p>
<p>「然此妄心無自相故，亦依境界而有，所謂緣念覺知前境界故，說名為心。又此妄心與前境界，雖俱相依，起無先後，而此妄心能為一切境界原主。所以者何？謂依妄心，不了法界一相故，說心有無明。依無明力因故，現妄境界。亦依無明滅故，一切境界滅，非依一切境界。自不了故，說境界有。無明亦非依境界故，生於無明。以一切諸佛，於一切境界不生無明故。又復不依境界滅故，無明心滅。以一切境界，從本已來，體性自滅，未曾有故。因如此義，是故但說一切諸法依心為本。當知一切諸法，悉名為心，以義、體不異，為心所攝故。又一切諸法，從心所起，與心作相，和合而有，共生共滅，同無有住。以一切境界，但隨心所緣，念念相續故，而得住持，暫時為有。</p>
<p>「如是所說心義者，有二種相。何等為二？一者心內相，二者心外相。心內相者，復有二種。云何為二？一者真，二者妄。所言真者，謂心體本相，如如不異，清淨圓滿，無障無礙，微密難見，以遍一切處，常恒不壞，建立生長一切法故。所言妄者，謂起念、分別、覺知、緣慮、憶想等事，雖復相續，能生一切種種境界，而內虛偽，無有真實，不可見故。所言心外相者，謂一切諸法種種境界等，隨有所念，境界現前故，知有內心及外心差別。如是當知，內妄想者，為因為體。外妄相者，為果為用。依如此等義，是故我說一切諸法悉名為心。</p>
<p>「又復當知，心外相者，如夢所見種種境界，唯心想作，無實外事。一切境界，悉亦如是，以皆依無明識夢所見，妄想作故。</p>
<p>「復次，應知內心念念不住故，所見、所緣一切境界亦隨心念念不住，所謂心生故種種法生，心滅故種種法滅。而生滅相，但有名字，實不可得。以心不往至於境界，境界亦不來至於心。如鏡中像，無來無去。是故一切法，求生滅定相，了不可得。所謂一切法畢竟無體，本來常空，實不生滅故。如是一切法實不生滅者，則無一切境界差別之相，寂靜一味，名為真如第一義諦，自性清淨心。彼自性清淨心，湛然圓滿，以無分別相故。無分別相者，於一切處，無所不在。無所不在者，以能依持建立一切法故。</p>
<p>「復次，彼心名如來藏，所謂具足無量無邊不可思議無漏清淨功德之業。以諸佛法身，從無始本際來，無障無礙，自在不滅，一切現化種種功業，恒常熾然，未曾休息。所謂遍一切世界，皆示作業，種種化益故。以一佛身，即是一切諸佛身。一切諸佛身，即是一佛身。所有作業亦皆共一，所謂無分別相，不念彼此，平等無二。以依一法性而有作業，同自然化，體無別異故。如是諸佛法身，遍一切處，圓滿不動故，隨諸眾生死此生彼，恒為作依。譬如虛空，悉能容受一切色像種種形類，以一切色像種種形類，皆依虛空而有，建立生長。住虛空中，為虛空處所攝。以虛空為體，無有能出虛空界分者。當知色像之中，虛空之界不可毀滅。色像終壞時，還歸虛空。而虛空本界，無增無減，不動不變。諸佛法身，亦復如是，悉能容受一切眾生種種果報。以一切眾生種種果報，皆依諸佛法身而有建立生長。住法身中，為法身處所攝。以法身為體，無有能出法身界分者。</p>
<p>「當知一切眾生身中，諸佛法身亦不可毀滅。若煩惱斷壞時，還歸法身。而法身本界，無增無減，不動不變。但從無始世來，與無明心俱，癡闇因緣熏習力故，現妄境界。以依妄境界熏習因緣故，起妄想相應心，計我、我所，造集諸業，受生死苦，說彼法身名為眾生。若如是眾生中，法身熏習而有力者，煩惱漸薄，能厭世間，求涅槃道，信歸一實，修六波羅蜜等一切菩提分法，名為菩薩。若如是菩薩中，修行一切善法滿足，究竟得離無明睡者，轉名為佛。當知如是眾生、菩薩、佛等，但依世間假名言說，故有差別。而法身之體，畢竟平等，無有異相。</p>
<p>「善男子！是名略說一實境界義。若欲依一實境界修信解者，應當學習二種觀道。何等為二？一者唯心識觀，二者真如實觀。學唯心識觀者，所謂於一切時一切處，隨身口意所有作業，悉當觀察，知唯是心。乃至一切境界，若心住念，皆當察知，勿令使心無記攀緣，不自覺知。於念念間，悉應觀察。隨心有所緣念，還當使心隨逐彼念，令心自知。知己內心自生想念，非一切境界有念有分別也。所謂內心自生長短、好惡、是非、得失、衰利、有無等見，無量諸想。而一切境界，未曾有想，起於分別。</p>
<p>「當知一切境界自無分別想故，即自非長非短、非好非惡，乃至非有非無，離一切相。如是觀察，一切法唯心想生。若使離心，則無一法一想而能自見有差別也。常應如是守記內心，知唯妄念，無實境界，勿令休廢。是名修學唯心識觀。若心無記，不知自心念者，即謂有前境界，不名唯心識觀。</p>
<p>「又守記內心者，則知貪想、瞋想，及愚癡、邪見想。知善、知不善、知無記，知心勞慮種種諸苦。若於坐時，隨心所緣，念念觀知唯心生滅。譬如水流燈炎，無暫時住。從是當得色寂三昧。</p>
<p>「得此三昧已，次應學習信奢摩他觀心，及信毗婆舍那觀心。習信奢摩他觀心者，思惟內心不可見相，圓滿不動，無來無去，本性不生，離分別故。習信毗婆舍那觀心者，想見內外色，隨心生，隨心滅。乃至習想見佛色身，亦復如是。隨心生，隨心滅，如幻如化，如水中月，如鏡中像。非心不離心，非來非不來，非去非不去，非生非不生，非作非不作。</p>
<p>「善男子！若能習信此二觀心者，速得趣會一乘之道。當知如是唯心識觀，名為最上智慧之門。所謂能令其心猛利，長信解力，疾入空義，得發無上大菩提心故。若學習真如實觀者，思惟心性無生無滅，不住見聞覺知，永離一切分別之想。漸漸能過空處、識處、無少處、非想非非想處等定境界相，得相似空三昧。得相似空三昧時，識想受行麁分別相不現在前。從此修學，為善知識大慈悲者守護長養，是故離諸障礙，勤修不廢，展轉能入心寂三昧。得是三昧已，即復能入一行三昧。入是一行三昧已，見佛無數，發深廣行心，住堅信位。所謂於奢摩他、毗婆舍那二種觀道，決定信解，能決定向。隨所修學世間諸禪三昧之業，無所樂著。乃至遍修一切善根菩提分法，於生死中無所怯畏，不樂二乘。以依能習向二觀心最妙巧便，眾智所依，行根本故。</p>
<p>「復次，修學如上信解者，人有二種。何等為二？一者利根，二者鈍根。其利根者，先已能知一切外諸境界，唯心所作，虛誑不實，如夢如幻等，決定無有疑慮。陰蓋輕微，散亂心少。如是等人，即應學習真如實觀。其鈍根者，先未能知一切外諸境界，悉唯是心，虛誑不實故，染著情厚，蓋障數起，心難調伏，應當先學唯心識觀。</p>
<p>「若人雖學如是信解，而善根業薄，未能進趣。諸惡煩惱，不得漸伏。其心疑怯，畏墮三惡道，生八難處。畏不常值佛菩薩等，不得供養聽受正法。畏菩提信難可成就。有如此疑怖及種種障礙等者，應於一切時一切處，常勤誦念我之名字。若得一心，善根增長，其意猛利，當觀我法身，及一切諸佛法身，與己自身，體性平等，無二無別，不生不滅，常樂我淨，功德圓滿，是可歸依。</p>
<p>「又復觀察己身心相，無常、苦、無我、不淨，如幻如化，是可厭離。若能修學如是觀者，速得增長淨信之心，所有諸障，漸漸損減。何以故？此人名為學習聞我名者，亦能學習聞十方諸佛名者；名為學至心禮拜供養我者，亦能學至心禮拜供養十方諸佛者；名為學聞大乘深經者；名為學執持書寫供養恭敬大乘深經者；名為學受持讀誦大乘深經者；名為學遠離邪見，於深正義中不墮謗者；名為於究竟甚深第一實義中學信解者；名為能除諸罪障者；名為當得無量功德聚者。此人捨身，終不墮惡道、八難之處，還聞正法，習信修行，亦能隨願往生他方淨佛國土。</p>
<p>「復次，若人欲生他方現在淨佛國者，應當隨彼世界佛之名字，專意誦念，一心不亂。如上觀察者，決定得生彼佛淨國，善根增長，速獲不退。當知如上一心係念思惟諸佛平等法身，一切善根中，其業最勝。所謂勤修習者，漸漸能向一行三昧。若到一行三昧者，則成廣大微妙行心，名得相似無生法忍。以能得聞我名字故，亦能得聞十方諸佛名字故；以能至心禮拜供養我故，亦能至心禮拜供養十方諸佛故。以能得聞大乘深經故，能執持書寫供養恭敬大乘深經故，能受持讀誦大乘深經故。能於究竟甚深第一實義中不生怖畏，遠離誹謗，得正見心，能信解故。決定除滅諸罪障故，現證無量功德聚故。所以者何？謂無分別菩提心，寂靜智現，起發方便業，種種願行故。能聞我名者，謂得決定信利益行故。乃至一切所能者，皆得不退一乘因故。若雜亂垢心，雖復稱誦我之名字，而不名為聞。以不能生決定信解，但獲世間善報，不得廣大深妙利益。如是雜亂垢心，隨其所修一切諸善，皆不能得深大利益。</p>
<p>「善男子！當知如上勤心修學無相禪者，不久能獲深大利益，漸次作佛。</p>
<p>「深大利益者，所謂得入堅信之位，成就信忍故。入堅法位，成就順忍故。入正真位，成就無生忍故。又成就信忍者，能作如來種性故。成就順忍者，能解如來行故。成就無生忍者，得如來業故。</p>
<p>「漸次作佛者，略說有四種。何等為四？一者，信滿法故作佛。所謂依種性地，決定信諸法不生不滅，清淨平等，無可願求故。二者，解滿法故作佛。所謂依解行地，深解法性，知如來業無造無作，於生死涅槃不起二想，心無所怖故。三者，證滿法故作佛。所謂依淨心地，以得無分別寂靜法智，及不思議自然之業，無求想故。四者，一切功德行滿足故作佛。所謂依究竟菩薩地，能除一切諸障，無明夢盡故。</p>
<p>「復次，當知，若修學世間有相禪者，有三種。何等為三？一者，無方便信解力故，貪受諸禪三昧功德而生憍慢，為禪所縛，退求世間。二者，無方便信解力故，依禪發起偏厭離行，怖怯生死，退墮二乘。三者，有方便信解力，所謂依止一實境界，習近奢摩他、毗婆舍那二種觀道故，能信解一切法唯心想生，如夢如幻等。雖獲世間諸禪功德，而不堅著，不復退求三有之果。又信知生死即涅槃故，亦不怖怯，退求二乘。</p>
<p>「如是修學一切諸禪三昧法者，當知有十種次第相門，具足攝取禪定之業，能令學者成就相應，不錯不謬。何等為十？一者，攝念方便相。二者，欲住境界相。三者，初住境界，分明了了知出、知入相。四者，善住境界得堅固相。五者，所作思惟，方便勇猛，轉求進趣相。六者，漸得調順，稱心喜樂，除疑信解，自安慰相。七者，剋獲勝進，意所專者，少分相應，覺知利益相。八者，轉修增明，所習堅固，得勝功德，對治成就相；九者，隨心有所念作，外現功德，如意相應，不錯不謬相。十者，若更異修，依前所得而起方便，次第成就，出入隨心，超越自在相。是名十種次第相門，攝修禪定之業。」</p>
<p>爾時，堅淨信菩薩摩訶薩問地藏菩薩摩訶薩言：「汝云何巧說深法，能令眾生得離怯弱？」</p>
<p>地藏菩薩摩訶薩言：「善男子！當知初學發意，求向大乘，未得信心者，於無上道甚深之法，喜生疑怯。我常以方便，宣顯實義而安慰之，令離怯弱，是故號我為善安慰說者。云何安慰？所謂鈍根小心眾生，聞無上道最勝最妙，意雖貪樂，發心願向。而復思念求無上道者，要須積功廣極，難行苦行，自度度他，劫數長遠，於生死中久受勤苦，方乃得獲。以是之故，心生怯弱。我即為說真實之義，所謂一切諸法，本性自空，畢竟無我，無作無受，無自無他，無行無到，無有方所，亦無過去現在、未來。乃至為說十八空等，無有生死、涅槃一切諸法定實之相而可得者。又復為說一切諸法如幻如化，如水中月，如鏡中像，如乾闥婆城，如空谷響，如陽焰，如泡，如露，如燈，如目，如夢，如電，如雲。煩惱生死，性甚微弱，易可令滅。又煩惱生死，畢竟無體，求不可得。本來不生，實更無滅。自性寂靜，即是涅槃。如此所說，能破一切諸見，損自身心執著想故，得離怯弱。</p>
<p>「復有眾生，不解如來言說旨意故而生怯弱。當知如來言說旨意者，所謂如來見彼一實境界故，究竟得離生老病死眾惡之法，證彼法身常恒清涼不變異等無量功德聚。復能了了見一切眾生身中，皆有如是真實微妙清淨功德，而為無明闇染之所覆障，長夜恒受生老病死無量眾苦。如來於此起大慈悲意，欲令一切眾生離於眾苦，同獲法身第一義樂。而彼法身，是無分別離念之法。唯有能滅虛妄識想不起念著，乃所應得。但一切眾生，常樂分別取著諸法，以顛倒妄想故而受生死。</p>
<p>「是故如來為欲令彼離於分別執著想故，說一切世間法，畢竟體空無所有。乃至一切出世間法，亦畢竟體空無所有。若廣說者，如十八空。如是顯示一切諸法，皆不離菩提體。菩提體者，非有、非無、非非有、非非無、非有無俱，非一、非異、非非一、非非異、非一異俱。乃至畢竟無有一相而可得者，以離一切相故。離一切相者，所謂不可依言說取。以菩提法中，無有受言說者，及無能言說者故。又不可依心念知。以菩提法中，無有能取、可取，無自無他，離分別想故。若有分別想者，則為虛偽，不名相應。</p>
<p>「如是等說，鈍根眾生不能解者，謂無上道如來法身但唯空法，一向畢竟而無所有，其心怯弱，畏墮無所得中。或生斷滅想，作增減見，轉起誹謗，自輕輕他。我即為說如來法身，自性不空，有真實體，具足無量清淨功業。從無始世來，自然圓滿，非修非作。乃至一切眾生身中，亦皆具足，不變不異，無增無減。如是等說，能除怯弱，是名安慰。</p>
<p>「又復，愚癡堅執眾生，聞如是等說亦生怯弱。以取如來法身本來滿足，非修非作相故，起無所得想而生怯弱，或計自然墮邪倒見。我即為說修行一切善法，增長滿足，生如來色身，得無量功德清淨果報。如此等說，令離怯弱，是為安慰。而我所說甚深之義，真實相應，無有諸過，以離相違說故。云何知離相違相？所謂如來法身中，雖復無有言說境界，離心想念，非空非不空。乃至無一切相，不可依言說示，而據世諦幻化因緣假名法中，相待相對，則可方便顯示而說。以彼法身性實無分別，離自相、離他相，無空、無不空，乃至遠離一切諸相故，說彼法體為畢竟空無所有。以離心分別，想念則盡，無一相而能自見自知為有，是故空義決定真實，相應不謬。</p>
<p>「復次，即彼空義中，以離分別妄想心念故，則盡畢竟無有一相而可空者，以唯有真實故，即為不空。所謂離識想故，無有一切虛偽之相，畢竟常恒，不變不異，以更無一相可壞可滅，離增減故。又彼無分別實體之處，從無始世來，具無量功德自然之業，成就相應，不離不脫故，說為不空。如是實體功德之聚，一切眾生雖復有之，但為無明曀覆障故而不知見，不能剋獲功德利益，與無莫異，說名未有。以不知見彼法體故，所有功德利益之業，非彼眾生所能受用，不名屬彼。唯依遍修一切善法，對治諸障，見彼法身，然後剋獲功德利益，是故說修一切善法，生如來色身、智身。</p>
<p>「善男子！如我所說甚深之義，決定真實，離相違過，當如是知。」</p>
<p>爾時，地藏菩薩摩訶薩說如此等殊勝方便深要法門時，有十萬億眾生，發阿耨多羅三藐三菩提心，住堅信位。復有九萬八千菩薩，得無生法忍。一切大眾各以天香花供養於佛，及供養地藏菩薩摩訶薩。</p>
<p>爾時，佛告諸大眾言：「汝等各各應當受持此法門，隨所住處，廣令流布。所以者何？如此法門，甚為難值，能大利益。若人得聞彼地藏菩薩摩訶薩名號，及信其所說者，當知是人速能得離一切所有諸障礙事，疾至無上道。」</p>
<p>於是大眾皆同發言：「我當受持，流布世間，不敢令忘。」</p>
<p>爾時，堅淨信菩薩摩訶薩白佛言：「世尊，如是所說六根聚修多羅中，名何法門？此法真要，我當受持，令未來世普皆得聞。」</p>
<p>佛告堅淨信菩薩摩訶薩言：「此法門名為『占察善惡業報』；亦名『消除諸障增長淨信』；亦名『開示求向大乘者進趣方便顯出甚深究竟實義』；亦名『善安慰說令離怯弱速入堅信決定法門』。依如是名義，汝當受持。」</p>
<p>佛說此法門名已，一切眾會，悉皆歡喜，信受奉行。</p>
]]></content>
  </entry>
  <entry>
    <title></title>
    <url>/uncategorized/%E5%9D%9B%E7%BB%8F%E6%95%A6%E7%85%8C%E7%89%88.html</url>
    <content><![CDATA[<p>南宗頓教最上大乘摩诃般若波罗蜜经<br>——六祖惠能大师于韶州大梵寺施法坛经</p>
<p>卷一：韶州刺史韦据等众请说法<br>惠能大师于大梵寺讲堂中，升高座，说摩诃般若波罗蜜法，授无相戒。<br>其时座下僧尼、道俗一万馀人，韶州刺史韦据及诸官僚三十馀人、儒士三十馀人，同请大师说摩诃般若波罗蜜法。刺史遂令门人法海集记，流行后代，与学道者，承此宗旨，递相传受，有所依约，以为禀承，说此《坛经》。</p>
<p>卷二：大师自说悟法传衣<br>能大师言：善知识，净心念摩诃般若波罗蜜法。<br>大师不语，自净其心。良久乃言：<br>善知识净听。惠能慈父，本官范阳，左降迁流岭南，作新州百姓。惠能幼少，父又早亡。老母孤遗，移來南海，艰辛贫乏，于市卖柴。忽有一客买柴，遂令惠能送至于官店。客将柴去，惠能得钱。却向门前，忽见一客读《金刚经》。惠能一闻，心明便悟。乃问客曰：「从何处來持此经典？」<br>客答曰：「我于蕲州黃梅县东馮墓山，禮拜五祖弘忍和尚，见今在彼，门人有千馀众。我于彼听见大师勸道俗，但持《金刚经》一卷，即得见性，直了成佛。」<br>惠能闻说，宿業有緣，便即辭親，往黃梅馮墓山，禮拜五祖弘忍和尚。<br>弘忍和尚问惠能曰：「汝何方人，來此山禮拜吾？汝今向吾邊，復求何物？」<br>惠能答曰：「弟子是岭南人，新州百姓，今故遠來禮拜和尚，不求馀物，唯求作佛。」<br>大师遂責惠能曰：「汝是岭南人，又是獦獠，若为堪作佛！」<br>惠能答曰：「人即有南北，佛性即无南北；獦獠身与和尚不同，佛性有何差別？」<br>大师欲更再共语，见左右在旁邊，大师更不言。遂發遣惠能，令隨众作務。時有一行者，遂遣惠能于碓坊，踏碓八箇馀月。<br>五祖忽于一日喚门人盡來。门人集訖，五祖曰：「吾向汝说，世人生死事大。汝等门人，終日供養，祇求福田，不求出離生死苦海。汝等自性若迷，褔门何可救汝？汝總且歸房自看，有智慧者，自取本性般若之知，各作一偈呈吾。吾看汝偈，若悟大意者，付汝衣法，禀为六代。火急急！」<br>门人得处分，却來各至自房，递相謂言：「我等不須澄心用意作偈，将呈和尚。神秀上座是教授师，秀上座得法后，自可依止。偈不用作。」諸人息心，盡不敢呈偈。<br>時大师堂下有三間房廊，于此廊下供養，欲畫《楞伽》變相，并畫五祖大师传授衣法，流行后代，为记。畫人盧珍看壁了，明日下手。<br>上座神秀思惟：諸人不呈心偈，緣我为教授师。我若不呈心偈，五祖如何见得我心中见解深淺？我将心偈上五祖呈意，求法即善；覓祖不善，却同凡心，奪其聖位。若不呈心偈，終不得法。良久思惟，甚難甚難。夜至三更，不令人见，遂向南廊下中間壁上題作呈心偈，欲求于法。若五祖见偈，言此偈语，若訪覓我；…….. 我宿業障重，不合得法。聖意難測，我心自息。秀上座三更于南廊中間壁上，秉燭題作偈。人盡不知。偈曰：<br>身是菩提樹，心如明鏡臺。<br>時時勤拂拭，莫使有塵埃。<br>神秀上座題此偈畢，歸房臥，並无人见。五祖平旦，遂喚盧供奉來南廊下，畫《楞伽》變相。五祖忽见此偈，请记。乃謂供奉曰：「弘忍与供奉钱三十千，深勞遠來，不畫變相了。《金刚经》云：凡所有相，皆是虛妄。不如留此偈，令迷人誦。依此修行，不墮三惡道。依法修行人，有大利益。」大师遂喚门人盡來，焚香偈前。令众人见，皆生敬心。「汝等盡誦此偈者，方得见性，依此修行，即不墮落。」门人盡誦，皆生敬心，喚言：「善哉！」<br>五祖遂喚秀上座于堂內问：「是汝作偈否？若是汝作，應得我法。」<br>秀上座言：「罪過，實是秀作。不敢求祖，願和尚慈悲，看弟子有小智慧，识大意否？」<br>五祖曰：「汝作此偈，见解未到，祇到门前，尚未得入。凡夫依此偈修行，即不墮落。作此见解，若覓无上菩提，即未可得。須入得，见自本性。汝且去，一兩日來思惟，更作一偈來呈吾。若入得门，见自本性，當付汝衣法。」秀上座去數日，作不得。<br>有一童子于碓坊邊過，唱誦此偈。惠能一闻，知未见性，即识大意。能问童子：「適來誦者，是何言偈？」<br>童子答能曰：「儞不知大师言，生死事大，欲传于法，令门人等各作一偈來呈看，悟大意，即付衣法，禀为六代祖。有一上座名神秀，忽于南廊下書《无相偈》一首，五祖令諸门人盡誦。悟此偈者，即见自性，依此修行，即得出離。」<br>惠能答曰：「我在此踏碓八箇馀月，未至堂前。望上人引惠能至南廊下，见此偈禮拜。亦願誦取，結來生緣，願生佛地。」<br>童子引能至南廊下。能即禮拜此偈，为不识字，请一人读。惠能闻已，即识大意。惠能亦作一偈，又请得一解書人，于西間壁上題著，呈自本心。不识本心，学法无益，识心见性，即悟大意。惠能偈曰：<br>菩提本无樹，明鏡亦非臺。<br>佛性常清净，何处有塵埃。<br>又偈曰：<br>心是菩提樹，身为明鏡臺。<br>明鏡本清净，何处染塵埃。<br>院內徒众，见能作此偈，盡怪。惠能却入碓坊。<br>五祖忽见惠能偈，即善知识大意。恐众人知，五祖乃謂众人曰：「此亦未得了。」<br>五祖夜至三更，喚惠能堂內，说《金刚经》。惠能一闻，言下便悟。其夜受法，人盡不知，便传頓法及衣：「汝为六代祖。衣将为信禀，代代相传，法以心传心，當令自悟。」五祖言：「惠能，自古传法，氣如懸絲，若住此間，有人害汝，汝即須速去！」<br>能得衣法，三更發去。五祖自送能至九江驛，登時便悟。祖处分：「汝去，努力将法向南，三年勿弘此法。難去，在后弘化，善誘迷人，若得心開，汝悟无別。」辭違已了，便發向南。<br>兩月中間，至大庾岭。不知向后，有數百人來，欲擬頭惠能奪于法。來至半路，盡總却回。唯有一僧，姓陳名惠順，先是三品将軍，性行粗惡，直至岭上，來趁犯著。惠能即還衣法。又不肯取，言：「我故遠來求法，不要其衣。」能于岭上，便传法惠順。惠順得闻，言下心開。能使惠順即却，向北化人。</p>
<p>卷三：为時众说定慧<br>惠能來依此地，与諸官僚道俗，亦有累劫之因。教是先聖所传，不是惠能自知。願闻先聖教者，各須净心闻了，願自除迷，于先代悟。<br>惠能大师喚言：善知识，菩提般若之智，世人本自有之，即緣心迷，不能自悟，須求大善知识示道见性。善知识，遇悟即成智。<br>善知识，我此法门，以定慧为本。第一勿迷言定慧別。定慧體一不二，即定是慧體，即慧是定用；即慧之時定在慧，即定之時慧在定。善知识，此義即是定、慧等。学道之人作意，莫言先定發慧，先慧發定，定慧各別。作此见者，法有二相，口说善，心不善，定、慧不等。心口俱善，內外一種，定、慧即等。自悟修行，不在口諍。若諍先后，即是迷人，不斷勝負，却生法我，不離四相。<br>一行三昧者，于一切時中，行住坐臥，常行直心是。《净名经》云：直心是道場，直心是净土。莫心行諂曲，口说法直，口说一行三昧，不行直心，非佛弟子。但行直心，于一切法，无有執著，名一行三昧。迷人著法相，執一行三昧，直言坐不動，除妄不起心，即是一行三昧。若如是，此法同无情，却是障道因緣。道須通流，何以却滯？心不住法即通流。住即被縛。若坐不動是，維摩詰不合呵舍利弗宴坐林中。善知识，又见有人教人坐，看心看净，不動不起，从此置功。迷人不悟，便執成顛。即有數百般以如此教道者，故知大錯。<br>善知识，定、慧猶如何等？如燈、光。有燈即有光，无燈即无光。燈是光之體，光是燈之用。名即有二，體无兩般。此定、慧法，亦復如是。<br>善知识，法无頓漸，人有利頓。迷即漸修，悟人頓契。自识本心，自见本性，悟即元无差別，不悟即長劫輪回。<br>善知识，我此法门，从上已來，頓漸皆立无念为宗，无相为體，无住为本。何名无相？无相者，于相而離相。无念者，于念而不念。无住者，为人本性，念念不住，前念、今念、后念，念念相續，无有斷絕，若一念斷絕，法身即離色身；念念時中，于一切法上无住；一念若住，念念即住，名繫縛；于一切上，念念不住，即无縛也。此是以无住为本。善知识，但離一切相，是无相。但能離相，性體清净，此是以无相为體。于一切境上不染，名为无念。于自念上離境，不于法上生念。若百物不思，念盡除却，一念斷即死，別处受生。学道者用心，莫不识法意。自錯尚可，更勸他人迷。不自见迷，又謗经法。是以立无念为宗，即緣迷人于境上有念，念上便起邪见，一切塵勞妄念从此而生。故此教门，立无念为宗，世人離见，不起于念。若无有念，无念亦不立。无者，无何事？念者，念何物？无者，離二相諸塵勞；念者，念真如本性。真如是念之體，念是真如之用。自性起念，雖即见闻覺知，不染萬境，而常自在。《維摩经》云：外能善分別諸法相，內于第一義而不動。</p>
<p>卷四：教授坐禪<br>善知识，此法门中，坐禪元不著心，亦不著净，亦不言不動。若言看心，心元是妄，妄如幻故，无所看也。若言看净，人性本净，为妄念故，蓋覆真如，離妄念，本性净。不见自性本净，起心看净，却生净妄。妄无处所，故知看者却是妄也。净无形相，却立净相。言是功夫，作此见者，障自本性，却被净縛。若修不動者，不见一切人過患，是性不動；迷人自身不動，開口即说人是非，与道違背。看心看净，却是障道因緣。<br>今既如是，此法门中，何名坐禪？此法门中，一切无礙，外于一切境界上念不起为坐，见本性不亂为禪。何名为禪定？外離相曰禪，內不亂曰定。外若著相，內心即亂；外若離相，內性不亂。本性自净自定，祇緣觸境，觸即亂，離相不亂即定。外離相即禪，內不亂即定。外禪內定，故名禪定。《維摩经》云：即時豁然，還得本心。《菩薩戒经》云：本元自性清净。善知识，见自性自净，自修自作自性法身，自行佛行，自作自成佛道。</p>
<p>卷五：说一體三身佛相<br>善知识，總須自體，与授无相戒。一時逐惠能口道，令善知识见自三身佛，于自色身，歸依清净法身佛，于自色身，歸依千百億化身佛，于自色身，歸依當來圓滿報身佛。 色身者是舍宅，不可言歸。向者三身，在自法性，世人盡有，为迷不见。外覓三身如來，不见自色身中三身佛。善知识，听汝善知识说，令善知识于自色身见自法性有三身佛。此三身佛，从性上生。何名清净法身佛？善知识！世人性本自净，萬法在自性。思量一切惡事，即行于惡；思量一切善事，便修于善行。如是一切法，盡在自性。自性常清净，日月常明，只为雲覆蓋，上明下暗，不能了见日月星辰，忽遇惠風吹散、卷盡雲霧，萬象森罗，一時皆現。世人性净，猶如青天，惠如日，智如月，知惠常明。于外著境，妄念浮雲蓋覆，自性不能明。故遇善知识，開真法，吹却迷妄，內外明徹，于自性中，萬法皆见。一切法自在性，名为清净法身。自歸依者，除不善行，是名歸依。何名千百億化身？不思量，性即空寂，思量即是自化。思量惡法，化为地獄，思量善法，化为天堂，毒害，化为畜生，慈悲，化为菩薩，智慧，化为上界，愚癡，化为下方，自性變化甚多。迷人自不知见。一念善，智慧即生。一燈能除千年暗，一智慧能滅萬年愚。莫思向前，常思于后。常后念善，名为報身。一念惡，報却千年善亡；一念善，報却千年惡滅。无常已來后念善，名为報身；从法身思量，即是化身；念念善，即是報身。自悟自修，即名歸依也。皮肉是色身，色身是舍宅，不言歸依也。但悟三身，即识大意。<br>今既自歸依三身佛已，与善知识發四弘大願。善知识！一時逐惠能道：<br>众生无邊誓願度，<br>煩惱无邊誓願斷，<br>法门无邊誓願学，<br>无上佛道誓願成。<br>善知识！众生无邊誓願度，不是惠能度。善知识，心中众生，各于自身自性自度。何名自性自度？自色身中，邪见煩惱、愚癡迷妄，自有本覺性，将正见度。既悟正见，般若之智，除却愚癡迷妄，众生各各自度。邪來正度，迷來悟度，愚來智度，惡來善度，煩惱來菩提度。如是度者，是名真度。煩惱无邊誓願斷，自心除虛妄。法门无邊誓願学，学无上正法。无上佛道誓願成，常下心行，恭敬一切，遠離迷執，覺知生般若，除却迷妄，即自悟佛道成，行誓願力。<br>今既發四弘誓願，与善知识说无相懺悔，滅三世罪障。<br>大师言，善知识，前念后念及今念，念念不被愚迷染，从前惡行，一時自性若除，即是懺悔。前念后念及今念，念念不被愚癡染，除却从前諂誑心，永斷名为自性懺。前念后念及今念，念念不被疽疾染，除却从前嫉妒心，自性若除即是懺。善知识，何名懺悔？懺者終身不为；悔者知于前非惡業，恆不離心。諸佛前口说无益，我此法门中，永斷不作，名为懺悔。<br>今既懺悔已，与善知识授无相三歸依戒。大师言：善知识，歸依覺兩足尊，歸依正離欲尊，歸依净众中尊。从今以后，稱佛为师，更不歸依邪迷外道。願自三寶，慈悲證明。善知识，惠能勸善知识歸依三寶。佛者，覺也；法者，正也；僧者，净也。自心歸依覺，邪迷不生，少欲知足，離財離色，名兩足尊。自心歸依正，念念无邪故，即无愛著，以无愛著，名離欲尊。自心歸依净，一切塵勞妄念雖在自性，自性不染著，名众中尊。凡夫不解，从日至日，受三歸依戒，若言歸佛，佛在何处？若不见佛，即无所歸，言却是妄。善知识，各自觀察，莫錯用意。经中只即言自歸依佛，不言歸依他佛，自性不歸，无所依处。</p>
<p>卷六：说摩诃般若波罗蜜<br>今既自歸依三寶，總各各至心，与善知识说摩诃般若波罗蜜法。善知识雖念不解，惠能与说，各各听。<br>摩诃般若波罗蜜者，唐言大智慧彼岸到。此法須行，不在口念；口念不行，如幻如化。修行者，法身与佛等也。何名摩诃？摩诃者，是大。心量廣大，猶如虛空。若空心坐，即落无记空。虛空能含日月星辰、大地山河、一切草木、惡人善人、惡法善法、天堂地獄，盡在空中。世人性空，亦復如是。性含萬法是大；萬法盡是自性。见一切人及非人、惡之与善、惡法善法、盡皆不捨，不可染著，由如虛空，名之为大。此是摩诃。迷人口念，智者心行。又有迷人，空心不思，名之为大。此亦不是。心量大，不行是少。若口空说，不修此行，非我弟子。<br>何名般若？般若是智慧。一切時中，念念不愚，常行智慧，即名般若行。一念愚即般若絕，一念智即般若生。世人心中常愚，自言我修般若。般若无形相，智慧性即是。何名波罗蜜？此是西國梵音，唐言彼岸到，解義離生滅。著境生滅起，如水有波浪，即是为此岸；離境无生滅，如水承長流，故即名到彼岸，故名波罗蜜。迷人口念，智者心行。當念時有妄，有妄即非真有。念念若行，是名真有。悟此法者，悟般若法，修般若行。不修即凡。一念修行，法身等佛。善知识，即煩惱是菩提。前念迷即凡，后念悟即佛。善知识，摩诃般若波罗蜜，最尊最上第一，无住无去无來，三世諸佛从中出，将大智慧到彼岸。打破五陰煩惱塵勞，最尊最上第一。讚最上最上乘法，修行定成佛。无去无住无來往，是定慧等，不染一切法，三世諸佛从中變三毒为戒定慧。<br>善知识，我此法门，从一般若生八萬四千智慧。何以故？为世有八萬四千塵勞。若无塵勞，般若常在，不離自性。悟此法者，即是无念，无憶，无著。莫起誑妄，即是真如性。用智慧觀照，于一切法不取不捨，即见性成佛道。<br>善知识，若欲入甚深法界，入般若三昧者，直修般若波罗蜜行，但持《金刚般若波罗蜜经》一卷，即得见性，入般若三昧。當知此人功德无量。经中分明讚嘆，不能具说。此是最上乘法，为大智上根人说。少根智人若闻此法，心不生信。何以故？譬如大龍，若下大雨，雨于閻浮提，如漂草葉；若下大雨，雨于大海，不增不減。若大乘者，闻说《金刚经》，心開悟解。故知本性自有般若之智，自用智慧觀照，不假文字。譬如其雨水，不从天有，元是龍王于江海中，将身引此水，令一切众生，一切草木，一切有情无情，悉皆蒙潤。諸水众流，却入大海，海納众水，合为一體。众生本性般若之智，亦復如是。少根之人，闻此頓教，猶如大地草木，根性自小者，若被大雨一沃，悉皆自倒，不能增長；少根之人，亦復如是。有般若之智之，与大智之人，亦无差別，因何闻法师不悟？緣邪见障重，煩惱根深，猶如大雲蓋覆于日，不得風吹，日无能現。般若之智，亦无大小，为一切众生，自有迷心，外修覓佛，未悟本性，即是小根人。闻其頓教，不假外修，但于自心，令自本性常起正见，煩惱塵勞众生，當時盡悟，猶如大海納于众流，小水大水，合为一體，即是见性。內外不住，來去自由，能除執心，通達无礙。能修此行，即与《般若波罗蜜经》本无差別。<br>一切经書，及諸文字，大小二乘，十二部经，皆因人置，因智慧性故，故然能建立。若无世人，一切萬法，本元不有。故知：萬法本因人興，一切经書，因人说有。緣人中有愚有智。愚为小人，智为大人。迷人问于智者，智人与愚人说法，令彼愚者悟解心解。迷人若悟解心開，与大智人无別。故知不悟，即是佛是众生；一念若悟，即众生是佛。故知一切萬法，盡在自身中。何不从于自心頓現真如本性。《菩薩戒经》云：我本元自性清净。识心见性，自成佛道。《維摩经》云：即時豁然，還得本心。<br>善知识，我于忍和尚处，一闻言下大悟，頓见真如本性。是故将此教法，流行后代，令学道者頓悟菩提，各自觀心，令自本性頓悟。若不能自悟者，須覓大善知识示道见性。何名大善知识？解最上乘法，直示正路，是大善知识，是大因緣。所謂化道，令得见性。一切善法，皆因大善知识能發起故。三世諸佛，十二部经，亦在人性中本自具有，不能自悟，須得善知识示道见性。若自悟者，不假外善知识。若取外求善知识，望得解脫，无有是处。<br>识自心內善知识，即得解脫。若自心邪迷，妄念顛倒，外善知识即有教授，救不可得。汝若不得自悟，當起般若觀照，剎那間，妄念俱滅，即是自真正善知识，一悟即知佛也。自性心地，以智慧觀照，內外明徹，识自本心。若识本心，即是解脫。既得解脫，即是般若三昧，悟般若三昧，即是无念。<br>何名无念？无念法者，见一切法，不著一切法；遍一切处，不著一切处，常净自性，使六賊从六门走出，于六塵中不離不染，來去自由，即是般若三昧，自在解脫，名无念行。若百物不思，當令念絕，即是法縛，即名邊见。悟无念法者，萬法盡通。悟无念法者，见諸佛境界。悟无念頓法者，至佛位地。<br>善知识，后代得吾法者，常见吾法身不離汝左右。善知识，将此頓教法门，于同见同行，發願受持，如事佛故，終身受持而不退者，欲入聖位，然須传受。将从上以來，默然而付于法，發大誓願，不退菩提，即須分付。若不同见解，无有志願，在在处处，勿妄宣传，損彼前人，究竟无益。若愚人不解，謗此法门，百劫萬劫千生，斷佛種性。<br>大师言：善知识，听吾说《无相頌》，令汝迷者罪滅。亦名《滅罪頌》。頌曰：<br>愚人修褔不修道，<br>謂言修褔而是道。<br>布施供養福无邊，<br>心中三惡元來造。<br>若将修褔欲滅罪，<br>后世得福罪元在。<br>若解向心除罪緣，<br>各自性中真懺悔。<br>若悟大乘真懺悔，<br>除邪行正即无罪。<br>学道之人能自觀，<br>即与悟人同一類。<br>大师今传此頓教，<br>願学之人同一體。<br>若欲當來覓本身，<br>三毒惡緣心中洗。<br>努力修道莫悠悠，<br>忽然虛度一世休。<br>若遇大乘頓教法，<br>虔誠合掌至心求。<br>大师说法了，韋使君、官僚、僧众、道俗，贊言无盡，昔未所闻。</p>
<p>卷七：示西方相狀附武帝问功德<br>使君禮拜，白言：「和尚说法，實不思議。弟子今有少疑，欲问和尚，望意和尚大慈大悲，为弟子说。」<br>大师言：「有疑即问，何須再三？」<br>使君问：「说可不是西國第一祖達摩祖师宗旨？」<br>大师言：「是。」<br>使君问：「弟子见说達摩大师化梁武帝，帝问達摩：朕一生已來，造寺、布施、供養，有功德否？達摩答言：並无功德。武帝惆悵，遂遣達摩出境。未審此言，请和尚说。」<br>六祖言：「實无功德，使君勿疑達摩大师言。武帝著邪道，不识正法。」<br>使君问：「何以无功德？」<br>和尚言：「造寺、布施、供養，只是修福，不可将福以为功德。功德在法身，非在于福田。自法性有功德，平直是德，內见佛性，外行恭敬。若輕一切人，吾我不斷，即自无功德。自性虛妄，法身无功德。念念德行，平等直心，德即不輕。常行于敬，自修身是功，自修心是德。功德自心作，福与功德別。武帝不识正理，非祖大师有過。」<br>使君禮拜。又问：「弟子见僧、道俗常念阿彌大佛，願往生西方。願和尚说，得生彼否？望为破疑。」<br>大师言：「使君听惠能与说。世尊在舍衛國，说西方引化经文，分明去此不遠。只为下根说遠，说近只緣上智。人有兩種，法无不一。迷悟有殊，见有遲疾。迷人念佛生彼，悟者自净其心。所以佛言：隨其心净，則佛土净。使君，东方人但净心无罪；西方人心不净有衍，迷人願生东方、西方者，所在处，並皆一種。心但无不净，西方去此不遠，心起不净之心，念佛往生難到。除十惡，即行十萬，无八邪，即過八千，但行直心，到如彈指。使君！但行十善，何須更願住生；不斷十惡之心，何佛即來迎请？若悟无生頓法，见西方只在剎那；不悟頓教大乘，念佛往生路遙，如何得達？」<br>六祖言：「惠能与使君移西方剎那間，目前便见。使君願见否？」<br>使君禮拜，曰：「若此得见，何須往生。願和尚慈悲，为現西方，大善！」<br>大师言：「唐见西方无疑。」<br>即散，大众愕然，莫知何是。<br>大师言：「大众作意听，世人自色身是城，眼耳鼻舌身意即是城门，外有五门，內有意门。心即是地，性即是王。性在王在，性去王无。性在身心存，性去身心壞。佛是自性作，莫向身求。自性迷，佛即众生；自性悟，众生即是佛。慈悲即是觀音，喜捨名为勢至，能净是釋迦，平直是彌勒。人我是須彌，邪心是大海，煩惱是波浪，毒心是惡龍，塵勞是魚鱉，虛妄即是鬼神，三毒即是地獄，愚癡即是畜生，十善是天堂。无人我，須彌自倒；除邪心，海水竭；煩惱无，波浪滅；毒害除，魚龍絕。自心地上覺性如來，施大智慧光明，照耀六门清净，照破六欲諸天下，三毒若除，地獄一時消滅。內外明徹，不異西方。不作此修，如何到彼？」<br>座下闻说，贊聲徹天，應是迷人，了然便见。使君禮拜，贊言：「善哉！善哉！普願法界众生，闻者一時悟解。」</p>
<p>卷八：諸宗難问<br>大师言：「善知识！若欲修行，在家亦得，不由在寺。在寺不修，如西方心惡之人。在家若修行，如东方人修善，但願自家修清净，即是西方。」<br>使君问：「和尚，在家如何修？願为指授。」<br>大师言：「善知识！惠能与道俗作《无相頌》，盡誦取，依此修行，常与惠能说一处无別。」頌曰：<br>说通及心通，如日处虛空。<br>惟传頓教法，出世破邪宗。<br>教即无頓漸，迷誤有遲疾。<br>若学頓教法，愚人不可悉。<br>说即須萬般，合離還歸一。<br>煩惱暗宅中，常須生慧日。<br>邪來因煩惱，正來煩惱除。<br>邪正悉不用，清净至无馀。<br>菩提本清净，起心即是妄。<br>净性于妄中，但正除三障。<br>世間若修道，一切盡不妨。<br>常現在己過，与道即相當。<br>色類自有道，離道別覓道。<br>覓道不见道，到頭還自惱。<br>若欲见真道，行正即是道。<br>自若无正心，暗行不见道。<br>若真修道人，不见世間過。<br>若见世間非，自非却是左。<br>他非我有罪，我非自有罪。<br>但自去非心，打破煩惱碎。<br>若欲化愚人，是須有方便。<br>勿令彼有疑，即是菩提現。<br>法元在世間，于世出世間。<br>勿離世間上，外求出世間。<br>邪见是世間，正见出世間。<br>邪正悉打却。菩提性宛然。<br>此但是頓教，亦名为大乘。<br>迷來经累劫，悟則剎那間。<br>大师言：「善知识！汝等盡誦取此偈，依偈修行，去惠能千里，常在能邊。此不修，對面千里。各各自修，法不相待。众人且散，惠能歸漕溪山。众生若有大疑，來彼山間，为汝破疑，同见佛性。」<br>合座官僚、道俗，禮拜和尚，无不嗟嘆：「善哉大悟，昔所未闻。岭南有福，生佛在此。誰能得智。」一時盡散。<br>大师往漕溪山、韶、廣二州行化四十馀年，若論门人，僧之与俗，三五千人说不盡。若論宗旨，传授《坛经》，以此为依约。若不得《坛经》，即无禀受。須知去处、年月日、姓名，递相付囑。无《坛经》禀承，非南宗弟子也。未得禀承者，雖说頓教法，未知根本，終不免諍。但得法者，只勸修行。諍是勝負之心，与道違背。<br>世人盡传南能北秀，未知根本事由。且秀禪师于南荊府當阳县玉泉寺住持修行，惠能大师于韶州城东三十五里漕溪山住。法即一宗，人有南北，因此便立南北。何以漸頓？法即一種，见有遲疾。见遲即漸，见疾即頓。法无頓漸，人有利鈍，故名漸頓。<br>神秀师常见人说，惠能法疾，直指路。秀师遂喚门人志誠曰：「汝聰明多智。汝与吾至漕溪山，到惠能所禮拜，但听，莫言吾使汝來，所听得意旨，记取，却來与吾说。看惠能见解，与吾誰疾遲。汝第一早來，勿令吾怪。」<br>志誠奉使歡喜，遂半月中間，即至漕溪山，见惠能和尚，禮拜即听，不言來处。志誠闻法，言下便悟，即契本心。起立，即禮拜，白言：「和尚，弟子从玉泉寺來，秀师处，不得契悟。闻和尚说，便契本心。和尚慈悲，願當教示。」<br>惠能大师曰：「汝从彼來，應是細作。」<br>志誠曰：「未说時即是，说了即不是。」<br>六祖言：「煩惱即是菩提，亦復如是。」<br>大师謂志誠曰：「吾闻汝禪师教人，唯传戒定慧。汝和尚教人戒定慧如何？當为吾说。」<br>志誠曰：「秀和尚言戒定慧，諸惡莫作名为戒，諸善奉行名为慧，自净其意名为定。此即名为戒定慧，彼作是说，不知和尚所见如何？」<br>惠能答曰：「此说不可思議，慧能所见又別。」<br>志誠问：「何以別？」惠能答曰：「见有遲疾。」<br>志誠请和尚说所见戒定慧。<br>大师言：「汝听吾说，看吾所见处。心地无非，自性戒；心地无亂，是自性定；心地无痴，自性慧。」<br>惠能大师言：「汝师戒定慧，勸小根智人；吾戒定慧，勸上人。得悟自性，亦不立戒定慧。」志誠言：「请大师说，不立如何？」<br>大师言：「自性无非、无亂、无痴，念念般若觀照，常離法相，有何可立？自性頓修，立有漸次，契亦不立。」<br>志誠禮拜，便不離漕溪山，即为门人，不離大师左右。<br>又有一僧名法達，常誦《法華经》七年，心迷不知正法之处。「经上有疑，大师智慧廣大，願为決疑。」 大师言：「法達，法即甚達，汝心不達；经上无疑，汝心自邪，而求正法。吾心正定，即是持经。吾一生已來，不识文字。汝将《法華经》來，對吾读一遍，吾闻即知。」 法達取经到，對大师读一遍。六祖闻已，即识佛意，便与法達说《法華经》。六祖言：「《法華经》无多语，七卷盡是譬喻因緣。如來廣说三乘，只为世人根鈍。经文分明，无有馀乘，唯有一佛乘。」<br>大师言：「法達，汝听一佛乘，莫求二佛乘，迷却汝性。经中何处是一佛乘？与汝说。经云：‘諸佛世尊，唯以一大事因緣故，出現于世。’」已上十六字是正法。<br>「此法如何解？此法如何修？汝听吾说。人心不思，本源空寂，離却邪见，即一大事因緣。內外不迷，即離兩邊。外迷著相，內迷著空。于相離相，于空離空，即是內外不迷。悟此法，一念心開，出現于世。心開何物？開佛知见。佛，猶如覺也，分为四门：開覺知见，示覺知见，悟覺知见，入覺知见。開、示、悟、入，从一处入，即覺知见，见自本性，即得出世。」<br>大师言：「法達！吾常願一切世人，心地常自開佛知见，莫開众生知见。世人心邪，愚迷造惡，自開众生知见。世人心正，起智慧觀照，自開佛知见。莫開众生知见。開佛知见即出世。」大师言：「法達！此是《法華经》一乘法。向下分三，为迷人故。汝但依一佛乘。」<br>大师言：「法達！心行轉《法華》，不行《法華》轉。心正轉《法華》，心邪《法華》轉。開佛知见轉《法華》，開众生知见被《法華》轉。」<br>大师言：「努力依法修行，即是轉经。」<br>法達一闻，言下大悟。涕泪悲泣，白言：「和尚！實未曾轉《法華》，七年被《法華》轉，已后轉《法華》，念念修行佛行。」<br>大师言：「即佛行是佛。」其時听人，无不悟者。<br>時有一僧名智常，來漕溪山，禮拜和尚，问四乘法義。智常问和尚曰：「佛说三乘，又言最上乘。弟子不解，望为教示。」<br>惠能大师曰：「汝自身心见，莫著外法相。元无四乘法，人心不量四，等法有四乘。见闻读誦是小乘，悟法解義是中乘，依法修行是大乘。萬法盡通，萬行俱備，一切无染，但離法相，作无所得，是最上乘。最上乘是最上行義，不在口諍，汝須自修，莫问吾也。」<br>又有一僧名神會，南阳人也。至漕溪山禮拜，问言：「和尚坐禪，见亦不见？」<br>大师起把，打神會三下，却问神會：「吾打汝，痛不痛？」<br>神會答言：「亦痛亦不痛。」<br>六祖言曰：「吾亦见亦不见。」<br>神會又问大师：「何以亦见亦不见？」<br>大师言：「吾‘亦见’者，常见自過患，故云‘亦见’。‘亦不见’者，不见天地人過罪。所以‘亦见亦不见’也。汝‘亦痛亦不痛’如何？」<br>神會答曰：「若不痛，即同无情木石；若痛，即同凡夫，即起于恨。」<br>大师言：「神會向前。见不见是兩邊，痛不痛是生滅。汝自性且不见，敢來弄人！」<br>神會禮拜，更不敢言。<br>大师又言：「汝心迷不见，问善知识覓路。汝心悟自见，依法修行。汝自迷不见自心，却來问惠能见否？吾不自知，代汝迷不得。汝若自见，代得吾迷？何不自修，问吾见否！」<br>神會作禮，便为门人，不離漕溪山中，常在左右。</p>
<p>卷九：教示十僧传法附滅度年月<br>大师遂喚门人法海、志誠、法達、智常、智通、志徹、志道、法珍、法如、神會。大师言：「汝等拾弟子近前。汝等不同馀人。吾滅度后，汝各为一方頭，吾教汝说法，不失本宗。舉三科法门，動用三十六對，出沒即離兩邊。说一切法，莫離于性相。若有人问法，出语盡雙，皆取法對，來去相因，究竟二法盡除，更无去处。<br>三科法门者，蔭、界、入。蔭是五蔭；界，是十八界；入，是十二入。何名五蔭？色蔭、受蔭、想蔭、行蔭、识蔭是。何名十八界？六塵、六门、六识。何名十二入？外六塵、中六门。何名六塵？色聲香味觸法是。何名六门？眼耳鼻舌身意是。法性起六识：眼识、耳识、鼻识、舌识、身识、意识。六门、六塵，自性含萬法，名为藏识。思量即轉识。生六识，出六门、见六塵，是三六十八。由自性邪，起十八邪。若自性正，起十八正。若惡用即众生，善用即佛。用由何等？由自性。<br>對。外境无情對有五：天与地對，日与月對，暗与明對，陰与阳對，水与火對。<br>语与言對、法与相對有十二：有为无为對，有色无色對，有相无相對，有漏无漏對，色与空對，動与靜對，清与濁對，凡与聖對，僧与俗對，老与少對，長与短對，高与下對。<br>自性起用對有十九對：邪与正對，痴与慧對，愚与智對，亂与定對，戒与非對，直与曲對，實与虛對，險与平對，煩惱与菩提對，慈与害對，喜与嗔對，舍与慳對，進与退對，生与滅對，常与无常對，法身与色身對，化身与報身對，體与用對，性与相對，有情与无親對。<br>言语与法相對有十二對，內外境有无五對，三身有三對，都合成三十六對法也。<br>此三十六對法，解用通一切经，出入即離兩邊。如何自性起用三十六對？共人言语，出外于相離相，入內于空離空。著空，即惟長无明；著相，即惟邪见謗法。直言不用文字，既言不用文字，人不合言语，言语即是文字。自性上说空，正语言本性，不空迷自惑，语言除故。暗不自暗，以明故暗。暗不自暗，以明變暗。以暗顯明，來去相因。三十六對，亦復如是。」大师言：「十弟子，已后传法，递相教授一卷《坛经》，不失本宗。不禀受《坛经》，非我宗旨。如今得了，递代流行。得遇《坛经》者，如见吾親授。」<br>十僧得教授已，寫为《坛经》，递代流行，得者必當见性。<br>大师先天二年八月三日滅度。七月八日，喚门人告別。<br>大师先天元年于新州國恩寺造塔，至先天二年七月告別。大师言：「汝众近前，吾至八月，欲離世間，汝等有疑早问，为汝破疑，當令迷盡，使汝安樂。吾若去后，无人教汝。」 法海等闻已，涕泪悲泣，唯有神會不動，亦不悲泣。六祖言：「神會小僧，却得善等，毀譽不動，馀者不得。數年山中，更修何道？汝今悲泣，更有阿誰？憂吾不知去处在！若不知去处，終不別汝。汝等悲泣，即不知吾去处。若知去处，即不悲泣。性本无生无滅，无去无來。汝等盡坐，吾与汝一偈：《真假動靜偈》，汝等盡誦取，见此偈意，与吾意同。依此修行，不失宗旨。」僧众禮拜，请大师留偈，敬心受持。偈曰：<br>一切无有真，不以见于真。<br>若见于真者，是见盡非真。<br>若能自有真，離假即心真。<br>自心不離假，无真何处真。<br>有情即解動，无情即不動。<br>若修不動行，同无情不動。<br>若见真不動，動上有不動。<br>不動是不動，无情无佛種。<br>能善分別相，第一義不動。<br>若悟作此见，則是真如用。<br>報諸学道者，努力須用意。<br>莫于大乘门，却執生死智。<br>前頭人相應，即共論佛義。<br>若實不相應，合掌令歡喜。<br>此教本无諍，无諍失道意。<br>執迷諍法门，自性入生死。<br>众僧既闻，识大师意，更不敢諍，依法修行。一時禮拜，即知大师不永住世。上座法海向前言：「大师！大师去后，衣法當付何人？」<br>大师言：「法即付了，汝不須问。吾滅后二十馀年，邪法撩亂，惑我宗旨，有人出來，不惜身命，定佛教是非。豎立宗旨，即是吾正法。衣不合传。汝不信，吾与誦先代五祖《传衣付法誦》。若據第一祖達摩頌意，即不合传衣。听吾与汝頌。」頌曰：<br>第一祖達摩和尚頌曰：<br>吾本來唐國，传教救迷情。<br>一花開五葉，結果自然成。<br>第二祖惠可和尚頌曰：<br>本來緣有地，从地種花生。<br>當本元无地，花从何处生。<br>第三祖僧璨和尚頌曰：<br>花種雖因地，地上種花生。<br>花種无生性，于地亦无生。<br>第四祖道信和尚頌曰：<br>花種有生性，因地種花生。<br>先緣不和合，一切盡无生。<br>第五祖弘忍和尚頌曰：<br>有情來下種，无情花即生。<br>无情又无種，心地亦无生。<br>第六祖惠能和尚頌曰：<br>心地含情種，法雨即化生。<br>自悟花情種，菩提果自成。<br>能大师言：「汝等听吾作二頌，取達摩和尚頌意。汝迷人依此頌修行，必當见性。」第一頌曰：<br>心地邪花放，五葉逐根隨。<br>共造无明業，见被業風吹。<br>第二頌曰：<br>心地正花放，五葉逐根隨。<br>共修般若慧，當來佛菩提。<br>六祖说偈已了，放众人散。门人出外思惟，即知大师不久住世。<br>六祖后至八月三日，食后。大师言：「汝等著位坐，吾今共汝等別。」<br>法海问言：「此頓教法传授，从上已來，至今幾代？」<br>六祖言：「初传受七佛，釋迦牟尼佛第七，大迦葉第八，阿難第九，末田地第十，商那和修第十一，優婆鞠多第十二，提多迦第十三，佛陀難提第十四，佛陀蜜多第十五，脅比丘第十六，富那奢第十七，馬鳴第十八，毗罗尊者第十九，龍樹第二十，迦那提婆第二十一，罗睺罗第二十二，僧迦那提第二十三，僧迦耶舍第二十四，鳩摩罗馱第二十五，闍耶多第二十六，婆須盤多第二十七，摩拿罗第二十八，鶴勒那第二十九，师子比丘第三十，舍那婆斯第三十一，優婆堀多第三十二，僧迦罗第三十三，須婆蜜多第三十四，南天竺國王子第三子菩提達摩第三十五，唐國僧惠可第三十六，僧璨第三十七，道信第三十八，弘忍第三十九，惠能自身當今受法第四十。」<br>大师言：「今日已后，递相传授，須有依约，莫失宗旨。」<br>法海又曰：「大师今去，留付何法？令后代人如何见佛？」<br>六祖言：「汝听，后代迷人，但识众生，即能见佛。若不识众生，覓佛萬劫不得见也。吾今教汝识众生见佛，更留《见真佛解脫頌》。迷即不见佛，悟者即见法。」<br>法海願闻，代代流传，世世不絕。<br>六祖言：「汝听，吾与汝说。后代世人，若欲覓佛。但识佛心众生，即能识佛，即緣有众生，離众生无佛心。<br>迷即佛众生，悟即众生佛。<br>愚痴佛众生，智慧众生佛。<br>心險佛众生，平等众生佛。<br>一生心若險，佛在众生中。<br>一念吾若平，即众生自佛。<br>我心自有佛，自佛是真佛。<br>自若无佛心，向何处求佛？」<br>大师言：「汝等门人好住，吾留一頌，名《自性真佛解脫頌》。后代迷识此頌意，即见自心自性真佛。与汝此頌，吾共汝別。」頌曰：<br>真如净性是真佛，邪见三毒是真魔。<br>邪见之人魔在舍，正见之人佛則過。<br>性中邪见三毒生，即是魔王來住舍。<br>正见忽除三毒心，魔變成佛真无假。<br>化身報身及法身，三身元本是一身。<br>若向身中覓自身，即是成佛菩提因。<br>本从化身生净性，净性常在化身中。<br>性使化身行正道，當來圓滿真无窮。<br>淫性本是清净因，除淫即无净性身。<br>性中但自離五欲，见性剎那即是真。<br>今生若悟頓教门，悟即眼前见世尊。<br>若欲修行云覓佛，不知何处欲求真。<br>若能心中自有真，有真即是成佛因。<br>自不求真外覓佛，去覓總是大痴人。<br>頓教法者是西流，救度世人須自修。<br>今報世間学道者，不于此见大悠悠。<br>大师说偈已了，遂告门人曰：「汝等好住，今共汝別。吾去以后，莫作世情悲泣，而受人弔问、钱帛，著孝衣，即非正法，非我弟子。如吾在日一種，一時端坐，但无動无靜，无生无滅，无去无來，无是无非，无住无往，但然寂靜，即是大道。吾去已后，但依修行，共吾在日一種。吾若在世，汝違教法，吾住无益。」<br>大师云此语已，夜至三更，奄然迁化。大师春秋七十有六。<br>大师滅度諸日，寺內異香氳氳，经數日不散。山崩地動，林木變白，日月无光，風雲失色。八月三日滅度，至十一月，迎和尚神座于漕溪山葬在龍龕之內。白光出現，直上冲天，二日始散。<br>韶州刺史韦据立碑，至今供養。<br>此《坛经》，法海上座集。上座无常，付同学道際。道際无常，付门人悟真；悟真在岭南漕溪山法興寺，见今传授此法。<br>如付此法，須得上根智，心信佛法，立大悲。持此经，以为依承，于今不絕。<br>和尚本是韶州曲江县人也。如來入涅槃，法教流东土。共传无住，即我心无住。此真菩薩，说直示，行實喻。惟教大智人，是旨依。凡度誓、修修行行，遭難不退，遇苦能忍，福德深厚，方授此法。如根性不堪材量，不得須求此法，達立不得者，不得妄付《坛经》。告諸同道者，令识蜜意。</p>
]]></content>
  </entry>
  <entry>
    <title>地藏菩萨本愿经</title>
    <url>/%E7%BB%8F/%E5%9C%B0%E8%97%8F%E8%8F%A9%E8%90%A8%E6%9C%AC%E6%84%BF%E7%BB%8F.html</url>
    <content><![CDATA[<p>觉林菩萨偈</p>
<p>华严第四会，夜魔天宫，无量菩萨来集，说偈赞佛。<br>尔时觉林菩萨，承佛威力。遍观十方，而说颂言。<br>譬如工画师，分布诸彩色。虚妄取异相，大种无差别。<br>大种中无色，色中无大种。亦不离大种，而有色可得。<br>心中无彩画，彩画中无心。然不离于心，有彩画可得。<br>彼心恒不住，无量难思议。示现一切色，各各不相知。<br>譬如工画师，不能知自心。而由心故画，诸法性如是。<br>心如工画师，能画诸世间。五蕴悉丛生，无法而不造。<br>如心佛亦尔，如佛众生然。应知佛与心，体性皆无尽。<br>若人知心行，普造诸世间。是人则见佛，了佛真实性。<br>心不住于身，身亦不住心。而能做佛事，自在未曾有。<br>若人欲了知，三世一切佛。应观法界性，一切唯心造。</p>
<p>赞</p>
<p>稽首本然清净地    无尽佛藏大慈尊<br>南方世界涌香云    香雨花云及花雨<br>宝雨宝云无数种    为祥为瑞遍庄严<br>天人问佛是何因    佛言地藏菩萨至<br>三世如来同赞叹    十方菩萨共皈依<br>我今宿植善因缘    称扬地藏真功德  </p>
<p>慈因积善，誓救众生，<br>手中金锡，振开地狱之门。<br>掌上明珠，光摄大千世界。<br>智慧音里，吉祥云中，<br>为阎浮提苦众生，作大证明功德主。<br>大悲大愿，大圣大慈，<br>本尊地藏菩萨摩诃萨。</p>
<span id="more"></span>
<p>开经偈</p>
<p>无上甚深微妙法<br>百千万劫难遭遇<br>我今见闻得受持<br>愿解如来真实义  </p>
<p>地藏菩萨本愿经卷上<br>忉利天宫神通品第一</p>
<p>如是我闻。一时佛在忉利天，为母说法。</p>
<p>尔时十方无量世界，不可说不可说一切诸佛，及大菩萨摩诃萨，皆来集会。赞叹释迦牟尼佛，能于五浊恶世，现不可思议大智慧神通之力，调伏刚强众生，知苦乐法，各遣侍者，问讯世尊。</p>
<p>是时，如来含笑，放百千万亿大光明云，所谓大圆满光明云、大慈悲光明云、大智慧光明云、大般若光明云、大三昧光明云、大吉祥光明云、大福德光明云、大功德光明云、大归依光明云、大赞叹光明云，放如是等不可说光明云已。</p>
<p>又出种种微妙之音，所谓檀波罗蜜音、尸波罗蜜音、羼提波罗密音、毗离耶波罗蜜音、禅波罗蜜音、般若波罗密音、慈悲音、喜舍音、解脱音、无漏音、智慧音、大智慧音、师子吼音、大师子吼音、云雷音、大云雷音。</p>
<p>出如是等不可说不可说音已，娑婆世界，及他方国土，有无量亿天龙鬼神，亦集到忉利天宫，所谓四天王天、忉利天、须焰摩天、兜率陀天、化乐天、他化自在天、梵众天、梵辅天、大梵天、少光天、无量光天、光音天、少净天、无量净天、遍净天、福生天、福爱天、广果天、无想天、无烦天、无热天、善见天、善现天、色究竟天、摩醯首罗天、乃至非想非非想处天，一切天众、龙众、鬼神等众，悉来集会。</p>
<p>复有他方国土，及娑婆世界，海神、江神、河神、树神、山神、地神、川泽神、苗稼神、昼神、夜神、空神、天神、饮食神、草木神，如是等神，皆来集会。</p>
<p>复有他方国土，及娑婆世界，诸大鬼王。所谓：恶目鬼王、啖血鬼王、啖精气鬼王、啖胎卵鬼王、行病鬼王、摄毒鬼王、慈心鬼王、福利鬼王、大爱敬鬼王，如是等鬼王，皆来集会。</p>
<p>尔时释迦牟尼佛、告文殊师利法王子菩萨摩诃萨：汝观是一切诸佛菩萨及天龙鬼神，此世界、他世界，此国土、他国土，如是今来集会到忉利天者，汝知数不？</p>
<p>文殊师利白佛言：世尊，若以我神力，千劫测度，不能得知。</p>
<p>佛告文殊师利：吾以佛眼观故，犹不尽数。此皆是地藏菩萨久远劫来，已度、当度、未度，已成就、当成就、未成就。</p>
<p>文殊师利白佛言：世尊，我已过去久修善根、证无碍智。闻佛所言，即当信受。小果声闻、天龙八部、及未来世诸众生等，虽闻如来诚实之语，必怀疑惑。设使顶受，未免兴谤。唯愿世尊、广说地藏菩萨摩诃萨，因地作何行？立何愿？而能成就不思议事。</p>
<p>佛告文殊师利：譬如三千大千世界所有草木丛林、稻麻竹苇、山石微尘，一物一数，作一恒河；一恒河沙，一沙一界；一界之内、一尘一劫，一劫之内，所积尘数，尽充为劫，地藏菩萨证十地果位以来，千倍多于上喻。何况地藏菩萨在声闻、辟支佛地。</p>
<p>文殊师利，此菩萨威神誓愿，不可思议。若未来世，有善男子、善女人，闻是菩萨名字，或赞叹、或瞻礼、或称名、或供养，乃至彩画刻镂塑漆形像，是人当得百返生于三十三天，永不堕恶道。</p>
<p>文殊师利，是地藏菩萨摩诃萨，于过去久远不可说、不可说劫前，身为大长者子。时世有佛，号曰师子奋迅具足万行如来。时长者子，见佛相好，千福庄严，因问彼佛：作何行愿，而得此相？时师子奋迅具足万行如来告长者子：欲证此身，当须久远度脱一切受苦众生。</p>
<p>文殊师利！时长者子，因发愿言：我今尽未来际不可计劫，为是罪苦六道众生，广设方便，尽令解脱，而我自身，方成佛道。以是于彼佛前，立斯大愿，于今百千万亿那由他不可说劫，尚为菩萨。</p>
<p>又于过去，不可思议阿僧祇劫，时世有佛，号曰觉华定自在王如来，彼佛寿命，四百千万亿阿僧祇劫。像法之中，有一婆罗门女，宿福深厚，众所钦敬；行住坐卧，诸天卫护。其母信邪，常轻三宝。</p>
<p>是时圣女广设方便，劝诱其母，令生正见，而此女母，未全生信。不久命终，魂神堕在无间地狱。时婆罗门女，知母在世，不信因果。计当随业，必生恶趣。遂卖家宅，广求香华，及诸供具，于先佛塔寺，大兴供养。见觉华定自在王如来，其形像在一寺中，塑画威容，端严毕备。</p>
<p>时婆罗门女，瞻礼尊容，倍生敬仰。私自念言：佛名大觉，具一切智。若在世时，我母死后，傥来问佛，必知处所。时婆罗门女，垂泣良久，瞻恋如来。忽闻空中声曰：泣者圣女，勿至悲哀，我令示汝母之去处。婆罗门女合掌向空，而白空曰：是何神德，宽我忧虑。我自失母以来，昼夜忆恋，无处可问知母生界。时空中有声，再报女曰：我是汝所瞻礼者，过去觉华定自在王如来，见汝忆母，倍于常情众生之分，故来告示。</p>
<p>婆罗门女闻此声已，举身自扑，肢节皆损。左右扶侍，良久方苏。而白空曰：愿佛慈愍，速说我母生界，我今身心，将死不久。时觉华定自在王如来，告圣女曰：汝供养毕，但早返舍，端坐思惟吾之名号，即当知母所生去处。</p>
<p>时婆罗门女寻礼佛已，即归其舍。以忆母故，端坐念觉华定自在王如来。经一日一夜，忽见自身到一海边。其水涌沸，多诸恶兽，尽复铁身，飞走海上，东西驰逐。见诸男子女人，百千万数，出没海中，被诸恶兽争取食啖。又见夜叉，其形各异，或多手多眼、多足多头、口牙外出，利刃如剑。驱诸罪人，使近恶兽，复自搏攫，头足相就。其形万类，不敢久视。</p>
<p>时婆罗门女，以念佛力故，自然无惧。有一鬼王，名曰无毒，稽首来迎，白圣女曰：善哉，菩萨，何缘来此？</p>
<p>时婆罗门女问鬼王曰：此是何处？</p>
<p>无毒答曰：此是大铁围山西面第一重海。</p>
<p>圣女问曰：我闻铁围之内，地狱在中，是事实否？</p>
<p>无毒答曰：实有地狱。</p>
<p>圣女问曰：我今云何得到狱所？</p>
<p>无毒答曰：若非威神，即须业力，非此二事，终不能到。</p>
<p>圣女又问：此水何缘，而乃涌沸，多诸罪人，及以恶兽？</p>
<p>无毒答曰：此是阎浮提造恶众生，新死之者，经四十九日后，无人继嗣，为作功德，救拔苦难，生时又无善因。当据本业所感地狱，自然先渡此海。海东十万由旬，又有一海，其苦倍此。彼海之东，又有一海，其苦复倍。三业恶因之所招感，共号业海，其处是也。</p>
<p>圣女又问鬼王无毒曰：地狱何在？</p>
<p>无毒答曰：三海之内，是大地狱，其数百千，各各差别。所谓大者，具有十八。次有五百，苦毒无量。次有千百，亦无量苦。</p>
<p>圣女又问大鬼王曰：我母死来未久，不知魂神当至何趣？</p>
<p>鬼王问圣女曰：菩萨之母，在生习何行业？</p>
<p>圣女答曰：我母邪见，讥毁三宝。设或暂信，旋又不敬。死虽日浅，未知生处。</p>
<p>无毒问曰：菩萨之母，姓氏何等？</p>
<p>圣女答曰：我父我母，俱婆罗门种，父号尸罗善现，母号悦帝利。</p>
<p>无毒合掌启菩萨曰：愿圣者却返本处，无至忧忆悲恋。悦帝利罪女，生天以来，经今三日。云承孝顺之子，为母设供修福，布施觉华定自在王如来塔寺。非唯菩萨之母，得脱地狱，应是无间罪人，此日悉得受乐，俱同生讫。</p>
<p>鬼王言毕，合掌而退。婆罗门女，寻如梦归。悟此事已，便于觉华定自在王如来塔像之前，立弘誓愿：愿我尽未来劫，应有罪苦众生，广设方便，使令解脱。</p>
<p>佛告文殊师利：时鬼王无毒者，当今财首菩萨是。婆罗门女者，即地藏菩萨是。</p>
<p>分身集会品第二</p>
<p>尔时百千万亿不可思、不可议、不可量、不可说无量阿僧祇世界，所有地狱处，分身地藏菩萨，俱来集在忉利天宫。以如来神力故，各以方面，与诸得解脱从业道出者，亦各有千万亿那由他数，共持香华，来供养佛。</p>
<p>彼诸同来等辈，皆因地藏菩萨教化，永不退转于阿耨多罗三藐三菩提。是诸众等，久远劫来，流浪生死，六道受苦，暂无休息。以地藏菩萨广大慈悲，深誓愿故，各获果证。既至忉利，心怀踊跃，瞻仰如来，目不暂舍。</p>
<p>尔时，世尊舒金色臂，摩百千万亿不可思、不可议、不可量、不可说、无量阿僧祇世界诸分身地藏菩萨摩诃萨顶，而作是言：吾于五浊恶世，教化如是刚强众生，令心调伏，舍邪归正，十有一二，尚恶习在。吾亦分身千百亿，广设方便。或有利根，闻即信受；或有善果，勤劝成就；或有暗钝，久化方归；或有业重，不生敬仰。如是等辈众生，各各差别，分身度脱。</p>
<p>或现男子身、或现女人身、或现天龙身、或现神鬼身、或现山林川原、河池泉井，利及于人，悉皆度脱。或现天帝身、或现梵王身、或现转轮王身、或现居士身、或现国王身、或现宰辅身、或现官属身、或现比丘、比丘尼、优婆塞、优婆夷身、乃至声闻、罗汉、辟支佛、菩萨等身、而以化度。非但佛身，独现其前。</p>
<p>汝观吾累劫勤苦，度脱如是等难化刚强罪苦众生。其有未调伏者，随业报应。若堕恶趣，受大苦时，汝当忆念吾在忉利天宫，殷勤付嘱。令娑婆世界，至弥勒出世已来众生，悉使解脱，永离诸苦，遇佛授记。</p>
<p>尔时，诸世界分身地藏菩萨，共复一形，涕泪哀恋，白其佛言：我从久远劫来，蒙佛接引，使获不可思议神力，具大智慧。我所分身，遍满百千万亿恒河沙世界，每一世界化百千万亿身，每一身度百千万亿人，令归敬三宝，永离生死，至涅槃乐。但于佛法中所为善事，一毛一渧，一沙一尘，或毫发许，我渐度脱，使获大利。唯愿世尊，不以后世恶业众生为虑。</p>
<p>如是三白佛言：唯愿世尊，不以后世恶业众生为虑。</p>
<p>尔时，佛赞地藏菩萨言：善哉！善哉！吾助汝喜。汝能成就久远劫来，发弘誓愿，广度将毕，即证菩提。</p>
<p>观众生业缘品第三</p>
<p>尔时佛母摩耶夫人，恭敬合掌问地藏菩萨言：圣者，阎浮众生，造业差别，所受报应，其事云何？地藏答言：千万世界，乃及国土，或有地狱、或无地狱；或有女人、或无女人；或有佛法、或无佛法，乃至声闻辟支佛，亦复如是，非但地狱罪报一等。</p>
<p>摩耶夫人重白菩萨：且愿闻于阎浮罪报所感恶趣。</p>
<p>地藏答言：圣母，唯愿听受，我粗说之。</p>
<p>佛母白言：愿圣者说。</p>
<p>尔时地藏菩萨白圣母言：南阎浮提，罪报名号如是。若有众生不孝父母，或至杀害，当堕无间地狱，千万亿劫求出无期。若有众生出佛身血，毁谤三宝，不敬尊经，亦当堕于无间地狱，千万亿劫，求出无期。若有众生侵损常住，玷污僧尼，或伽蓝内恣行淫欲，或杀或害，如是等辈，当堕无间地狱，千万亿劫，求出无期。若有众生，伪作沙门，心非沙门，破用常住，欺诳白衣，违背戒律，种种造恶，如是等辈，当堕无间地狱，千万亿劫，求出无期。若有众生，偷窃常住财物谷米，饮食衣服，乃至一物不与取者，当堕无间地狱，千万亿劫，求出无期。</p>
<p>地藏白言：圣母，若有众生，作如是罪，当堕五无间地狱，求暂停苦一念不得。</p>
<p>摩耶夫人重白地藏菩萨言：云何名为无间地狱？</p>
<p>地藏白言：圣母，诸有地狱在大铁围山之内，其大地狱有一十八所，次有五百，名号各别，次有千百，名号亦别。无间狱者，其狱城周匝八万余里，其城纯铁，高一万里，城上火聚，少有空缺。其狱城中，诸狱相连，名号各别。独有一狱，名曰无间，其狱周匝万八千里，狱墙高一千里，悉是铁围，上火彻下，下火彻上。铁蛇铁狗，吐火驰逐狱墙之上，东西而走。</p>
<p>狱中有床，遍满万里。一人受罪，自见其身遍卧满床。千万人受罪，亦各自见身满床上。众业所感获报如是。</p>
<p>又诸罪人，备受众苦。千百夜叉及以恶鬼，口牙如剑，眼如电光，手复铜爪，拖拽罪人。复有夜叉执大铁戟，中罪人身，或中口鼻，或中腹背。抛空翻接或置床上，复有铁鹰啖罪人目。复有铁蛇绞罪人颈。百肢节内，悉下长钉，拔舌耕犁，抽肠剉斩，烊铜灌口，热铁缠身。万死千生，业感如是。动经亿劫，求出无期。</p>
<p>此界坏时，寄生他界，他界次坏，转寄他方；他方坏时，辗转相寄。此界成后，还复而来。无间罪报，其事如是。</p>
<p>又五事业感，故称无间。何等为五？</p>
<p>一者、日夜受罪，以至劫数，无时间绝，故称无间。</p>
<p>二者、一人亦满，多人亦满，故称无间。</p>
<p>三者、罪器叉棒，鹰蛇狼犬，碓磨锯凿，剉斫镬汤，铁网铁绳，铁驴铁马，生革络首，热铁浇身，饥吞铁丸，渴饮铁汁，从年竟劫，数那由他，苦楚相连，更无间断，故称无间。</p>
<p>四者、不问男子女人，羌胡夷狄，老幼贵贱，或龙或神，或天或鬼，罪行业感，悉同受之，故称无间。</p>
<p>五者、若堕此狱，从初入时，至百千劫，一日一夜，万死万生，求一念间暂住不得，除非业尽，方得受生，以此连绵，故称无间。</p>
<p>地藏菩萨白圣母言：无间地狱，粗说如是。若广说地狱罪器等名，及诸苦事，一劫之中，求说不尽。摩耶夫人闻已，愁忧合掌，顶礼而退。</p>
<p>阎浮众生业感品第四</p>
<p>尔时地藏菩萨摩诃萨白佛言：世尊，我承佛如来威神力故，遍百千万亿世界，分是身形，救拔一切业报众生。若非如来大慈力故，即不能作如是变化。我今又蒙佛付嘱，至阿逸多成佛以来，六道众生，遣令度脱。唯然世尊，愿不有虑。</p>
<p>尔时佛告地藏菩萨：一切众生未解脱者，性识无定，恶习结业，善习结果。为善为恶，逐境而生。轮转五道，暂无休息，动经尘劫，迷惑障难。如鱼游网。将是长流，脱入暂出，又复遭网。以是等辈，吾当忧念。汝既毕是往愿，累劫重誓，广度罪辈，吾复何虑。</p>
<p>说是语时，会中有一菩萨摩诃萨，名定自在王，白佛言：世尊，地藏菩萨累劫以来，各发何愿，今蒙世尊殷勤赞叹。唯愿世尊，略而说之。</p>
<p>尔时世尊告定自在王菩萨：谛听谛听！善思念之！吾当为汝分别解说。乃往过去无量阿僧祇那由他不可说劫，尔时有佛，号一切智成就如来，应供、正遍知、明行足、善逝、世间解、无上士、调御丈夫、天人师、佛、世尊，其佛寿命六万劫。未出家时为小国王，与一邻国王为友，同行十善，饶益众生。其邻国内所有人民，多造众恶。二王议计，广设方便。一王发愿，早成佛道，当度是辈，令使无余。一王发愿，若不先度罪苦，令是安乐，得至菩提，我终未愿成佛。</p>
<p>佛告定自在王菩萨：一王发愿早成佛者，即一切智成就如来是。一王发愿永度罪苦众生，未愿成佛者，即地藏菩萨是。</p>
<p>复于过去无量阿僧祇劫，有佛出世，名清净莲华目如来，其佛寿命四十劫。像法之中，有一罗汉，福度众生。因次教化，遇一女人，字曰光目，设食供养。</p>
<p>罗汉问之：欲愿何等？</p>
<p>光目答曰：我以母亡之日，资福救拔，未知我母生处何趣？</p>
<p>罗汉愍之，为入定观，见光目女母堕在恶趣，受极大苦。罗汉问光目言：汝母在生，作何行业？今在恶趣，受极大苦。</p>
<p>光目答言：我母所习，唯好食啖鱼鳖之属。所食鱼鳖，多食其子，或炒或煮，恣情食啖，计其命数，千万复倍。尊者慈愍，如何哀救？</p>
<p>罗汉愍之，为作方便，劝光目言：汝可志诚念清净莲华目如来，兼塑画形像，存亡获报。</p>
<p>光目闻已，即舍所爱，寻画佛像而供养之，复恭敬心，悲泣瞻礼。忽于夜后，梦见佛身金色晃耀，如须弥山，放大光明。而告光目：汝母不久当生汝家，才觉饥寒，即当言说。</p>
<p>其后家内婢生一子，未满三日，而乃言说。稽首悲泣，告于光目：生死业缘，果报自受，吾是汝母，久处暗冥。自别汝来，累堕大地狱。蒙汝福力，方得受生。为下贱人，又复短命。寿年十三，更落恶道。汝有何计，令吾脱免？</p>
<p>光目闻说，知母无疑，哽咽悲啼而白婢子：既是我母，合知本罪，作何行业，堕于恶道。</p>
<p>婢子答言：以杀害毁骂二业受报。若非蒙福，救拔吾难，以是业故，未合解脱。</p>
<p>光目问言：地狱罪报，其事云何？</p>
<p>婢子答言：罪苦之事，不忍称说，百千岁中，卒白难竟。</p>
<p>光目闻已，啼泪号泣而白空界：愿我之母，永脱地狱，毕十三岁，更无重罪，及历恶道。十方诸佛慈哀愍我，听我为母所发广大誓愿。若得我母永离三途及斯下贱，乃至女人之身永劫不受者。愿我自今日后，对清净莲华目如来像前，却后百千万亿劫中，应有世界，所有地狱及三恶道诸罪苦众生，誓愿救拔，令离地狱恶趣，畜生饿鬼等，如是罪报等人，尽成佛竟，我然后方成正等正觉。</p>
<p>发誓愿已，具闻清净莲华目如来而告之曰：光目，汝大慈愍，善能为母发如是大愿。吾观汝母十三岁毕，舍此报已，生为梵志，寿年百岁。过是报后，当生无忧国土，寿命不可计劫。后成佛果，广度人天，数如恒河沙。</p>
<p>佛告定自在王：尔时罗汉福度光目者，即无尽意菩萨是。光目母者，即解脱菩萨是，光目女者即地藏菩萨是。过去久远劫中，如是慈愍，发恒河沙愿，广度众生。未来世中，若有男子女人，不行善者行恶者，乃至不信因果者，邪淫妄语者，两舌恶口者，毁谤大乘者，如是诸业众生，必堕恶趣。若遇善知识，劝令一弹指间，归依地藏菩萨，是诸众生，即得解脱三恶道报。若能志心归敬及瞻礼赞叹，香华衣服，种种珍宝，或复饮食，如是奉事者。未来百千万亿劫中，常在诸天受胜妙乐。若天福尽，下生人间，犹百千劫常为帝王，能忆宿命因果本末。</p>
<p>定自在王！如是地藏菩萨有如此不可思议大威神力，广利众生汝等诸菩萨当记是经广宣流布。</p>
<p>定自在王白佛言：世尊，愿不有虑。我等千万亿菩萨摩诃萨，必能承佛威神广演是经，于阎浮提利益众生。定自在王菩萨白世尊已，合掌恭敬作礼而退。</p>
<p>尔时四方天王俱从座起，合掌恭敬白佛言：世尊，地藏菩萨于久远劫来，发如是大愿，云何至今犹度未绝，更发广大誓言。唯愿世尊为我等说。</p>
<p>佛告四天王：善哉善哉！吾今为汝及未来现在天人众等，广利益故，说地藏菩萨于娑婆世界，阎浮提内生死道中，慈哀救拔，度脱一切罪苦众生方便之事。</p>
<p>四天王言：唯然世尊，愿乐欲闻。</p>
<p>佛告四天王：地藏菩萨久远劫来，迄至于今，度脱众生，犹未毕愿，慈愍此世罪苦众生。复观未来无量劫中，因蔓不断，以是之故，又发重愿。如是菩萨于娑婆世界，阎浮提中，百千万亿方便，而为教化。</p>
<p>四天王，地藏菩萨若遇杀生者，说宿殃短命报。若遇窃盗者，说贫穷苦楚报。若遇邪淫者，说雀鸽鸳鸯报。若遇恶口者，说眷属斗诤报。若遇毁谤者，说无舌疮口报。若遇嗔恚者，说丑陋癃残报。若遇悭吝者，说所求违愿报。若遇饮食无度者，说饥渴咽病报。若遇畋猎恣情者，说惊狂丧命报。若遇悖逆父母者，说天地灾杀报。若遇烧山林木者，说狂迷取死报。若遇前后父母恶毒者，说返生鞭挞现受报。若遇网捕生雏者，说骨肉分离报。若遇毁谤三宝者，说盲聋喑哑报。若遇轻法慢教者，说永处恶道报。若遇破用常住者，说亿劫轮回地狱报。若遇污梵诬僧者，说永在畜生报。若遇汤火斩斫伤生者，说轮回递偿报。若遇破戒犯斋者，说禽兽饥饿报。若遇非理毁用者，说所求阙绝报。若遇吾我贡高者，说卑使下贱报。若遇两舌斗乱者，说无舌百舌报。若遇邪见者，说边地受生报。</p>
<p>如是等阎浮提众生，身口意业，恶习结果，百千报应，今粗略说。如是等阎浮提众生业感差别，地藏菩萨百千方便而教化之。是诸众生，先受如是等报，后堕地狱，动经劫数，无有出期。是故汝等护人护国，无令是诸众业迷惑众生。</p>
<p>四天王闻已，涕泪悲叹合掌而退。</p>
<p>地藏菩萨本愿经卷中<br>地狱名号品第五<br>尔时普贤菩萨摩诃萨白地藏菩萨言：仁者，愿为天龙四众，及未来现在一切众生，说娑婆世界，及阎浮提罪苦众生，所受报处，地狱名号，及恶报等事，使未来世末法众生，知是果报。<br>地藏答言：仁者，我今承佛威神，及大士之力，略说地狱名号，及罪报恶报之事。<br>仁者，阎浮提东方有山，号曰铁围，其山黑邃，无日月光。<br>有大地狱，号极无间，又有地狱，名大阿鼻。复有地狱，名曰四角；复有地狱，名曰飞刀；复有地狱，名曰火箭；复有地狱，名曰夹山；复有地狱，名曰通枪；复有地狱，名曰铁车；复有地狱，名曰铁床；复有地狱，名曰铁牛；复有地狱，名曰铁衣；复有地狱，名曰千刃；复有地狱，名曰铁驴；复有地狱，名曰烊铜；复有地狱，名曰抱柱；复有地狱，名曰流火；复有地狱，名曰耕舌；复有地狱，名曰剉首；复有地狱，名曰烧脚；复有地狱，名曰啖眼；复有地狱，名曰铁丸；复有地狱，名曰诤论；复有地狱，名曰铁𫓧；复有地狱，名曰多嗔。<br>地藏白言：仁者，铁围之内，有如是等地狱，其数无限。<br>更有叫唤地狱，拔舌地狱，粪尿地狱，铜锁地狱，火象地狱，火狗地狱，火马地狱，火牛地狱，火山地狱，火石地狱，火床地狱，火梁地狱，火鹰地狱，锯牙地狱，剥皮地狱，饮血地狱，烧手地狱，烧脚地狱，倒刺地狱，火屋地狱，铁屋地狱，火狼地狱。如是等地狱。<br>其中各各复有诸小地狱，或一、或二、或三、或四、乃至百千，其中名号，各各不同。<br>地藏菩萨告普贤菩萨言：仁者，此者皆是南阎浮提行恶众生，业感如是。业力甚大，能敌须弥，能深巨海，能障圣道。是故众生莫轻小恶，以为无罪，死后有报，纤毫受之。父子至亲，歧路各别，纵然相逢，无肯代受。我今承佛威力，略说地狱罪报之事，唯愿仁者暂听是言。<br>普贤答言：吾已久知三恶道报，望仁者说，令后世末法一切恶行众生，闻仁者说，使令归佛。<br>地藏白言：仁者，地狱罪报，其事如是。<br>或有地狱，取罪人舌，使牛耕之。或有地狱取罪人心，夜叉食之。或有地狱，镬汤盛沸，煮罪人身。或有地狱，赤烧铜柱，使罪人抱。或有地狱，使诸火烧，趁及罪人。或有地狱，一向寒冰。或有地狱，无限粪尿。或有地狱，纯飞钑鑗。或有地狱，多攒火枪。或有地狱，唯撞胸背。或有地狱，但烧手足。或有地狱，盘缴铁蛇。或有地狱，驱逐铁狗。或有地狱，尽驾铁骡。<br>仁者，如是等报，各各狱中，有百千种业道之器，无非是铜是铁，是石是火，此四种物，众业行感。若广说地狱罪报等事，一一狱中，更有百千种苦楚，何况多狱。我今承佛威神及仁者问，略说如是。若广解说，穷劫不尽。<br>如来赞叹品第六<br>尔时世尊举身放大光明，遍照百千万亿恒河沙等诸佛世界。出大音声，普告诸佛世界一切诸菩萨摩诃萨，及天、龙、鬼、神、人、非人等。听吾今日称扬赞叹地藏菩萨摩诃萨，于十方世界，现大不可思议威神慈悲之力，救护一切罪苦之事。吾灭度后，汝等诸菩萨大士，及天龙鬼神等，广作方便，卫护是经，令一切众生证涅槃乐。<br>说是语已，会中有一菩萨，名曰普广，合掌恭敬而白佛言：今见世尊赞叹地藏菩萨，有如是不可思议大威神德，唯愿世尊为未来世末法众生，宣说地藏菩萨利益人天因果等事，使诸天龙八部，及未来世众生，顶受佛语。<br>尔时世尊告普广菩萨及四众等：谛听谛听！吾当为汝略说地藏菩萨利益人天福德之事。<br>普广白言：唯然！世尊，愿乐欲闻。<br>佛告普广菩萨：未来世中，若有善男子、善女人，闻是地藏菩萨摩诃萨名者，或合掌者、赞叹者、作礼者、恋慕者，是人超越三十劫罪。<br>普广，若有善男子、善女人，或彩画形像，或土石胶漆，金银铜铁、作此菩萨，一瞻一礼者，是人百返生于三十三天，永不堕于恶道。假如天福尽故，下生人间，犹为国王，不失大利。<br>若有女人，厌女人身，尽心供养地藏菩萨画像，及土石胶漆铜铁等像，如是日日不退，常以华香、饮食、衣服、缯彩、幢旛、钱、宝物等供养。是善女人，尽此一报女身，百千万劫，更不生有女人世界，何况复受。除非慈愿力故，要受女身，度脱众生，承斯供养地藏力故，及功德力，百千万劫不受女身。<br>复次普广：若有女人，厌是丑陋，多疾病者，但于地藏像前，志心瞻礼，食顷之间。是人千万劫中，所受生身，相貌圆满。是丑陋女人，如不厌女身，即百千万亿生中，常为王女，乃及王妃，宰辅大姓，大长者女，端正受生，诸相圆满。由志心故，瞻礼地藏菩萨，获福如是。<br>复次普广：若有善男子、善女人，能对菩萨像前，作诸伎乐，及歌咏赞叹，香华供养，乃至劝于一人多人。如是等辈，现在世中及未来世，常得百千鬼神日夜卫护，不令恶事辄闻其耳，何况亲受诸横。<br>复次普广：未来世中，若有恶人及恶神恶鬼，见有善男子、善女人，归敬供养赞叹瞻礼地藏菩萨形像，或妄生讥毁，谤无功德及利益事，或露齿笑，或背面非，或劝人共非，或一人非，或多人非，乃至一念生讥毁者。如是之人，贤劫千佛灭度，讥毁之报，尚在阿鼻地狱受极重罪。过是劫已，方受饿鬼。又经千劫，复受畜生。又经千劫，方得人身。纵受人身，贫穷下贱，诸根不具，多被恶业来结其心。不久之间，复堕恶道。是故普广，讥毁他人供养，尚获此报，何况别生恶见毁灭。<br>复次普广：若未来世，有男子女人，久处床枕，求生求死，了不可得。或夜梦恶鬼，乃及家亲、或游险道、或多魇寐、共鬼神游。日月岁深，转复尪瘵，眠中叫苦，惨凄不乐者。此皆是业道论对，未定轻重，或难舍寿、或不得愈，男女俗眼，不辨是事。<br>但当对诸佛菩萨像前，高声转读此经一遍。或取病人可爱之物，或衣服、宝贝，庄园、舍宅，对病人前，高声唱言：我某甲等，为是病人对经像前舍诸等物，或供养经像、或造佛菩萨形像、或造塔寺、或燃油灯、或施常住。如是三白病人，遣令闻知。<br>假令诸识分散，至气尽者，乃至一日、二日、三日、四日至七日以来。但高声白，高声读经。是人命终之后。宿殃重罪，至于五无间罪，永得解脱，所受生处，常知宿命。何况善男子善女人自书此经或教人书、或自塑画菩萨形像乃至教人塑画。所受果报，必获大利。<br>是故普广，若见有人读诵是经，乃至一念赞叹是经，或恭敬者。汝须百千方便，劝是等人，勤心莫退，能得未来、现在千万亿不可思议功德。<br>复次普广：若未来世诸众生等，或梦或寐，见诸鬼神乃及诸形，或悲、或啼、或愁、或叹、或恐、或怖。此皆是一生十生百生千生过去父母、男女弟妹、夫妻眷属，在于恶趣，未得出离，无处希望福力救拔，当告宿世骨肉，使作方便，愿离恶道。<br>普广，汝以神力，遣是眷属，令对诸佛菩萨像前，志心自读此经，或请人读，其数三遍或七遍。如是恶道眷属，经声毕是遍数，当得解脱，乃至梦寐之中，永不复见。<br>复次普广：若未来世，有诸下贱等人，或奴或婢，乃至诸不自由之人，觉知宿业，要忏悔者。志心瞻礼地藏菩萨形像，乃至一七日中，念菩萨名，可满万遍。如是等人，尽此报后，千万生中，常生尊贵，更不经三恶道苦。<br>复次普广：若未来世中，阎浮提内，刹利、婆罗门、长者、居士、一切人等，及异姓种族，有新产者，或男或女，七日之中，早与读诵此不可思议经典，更为念菩萨名，可满万遍。是新生子，或男或女，宿有殃报，便得解脱，安乐易养，寿命增长。若是承福生者，转增安乐，及与寿命。<br>复次普广：若未来世众生，于月一日、八日、十四日、十五日、十八日、二十三、二十四、二十八、二十九日、乃至三十日，是诸日等，诸罪结集，定其轻重。南阎浮提众生，举止动念，无不是业，无不是罪，何况恣情杀害、窃盗、邪淫、妄语、百千罪状。能于是十斋日，对佛菩萨诸贤圣像前，读是经一遍，东西南北百由旬内，无诸灾难。<br>当此居家，若长若幼，现在未来百千岁中，永离恶趣。能于十斋日每转一遍，现世令此居家无诸横病，衣食丰溢。是故普广，当知地藏菩萨有如是等不可说百千万亿大威神力，利益之事。<br>阎浮众生，于此大士有大因缘。是诸众生，闻菩萨名，见菩萨像，乃至闻是经三字五字，或一偈一句者，现在殊妙安乐，未来之世，百千万生，常得端正，生尊贵家。<br>尔时普广菩萨闻佛如来称扬赞叹地藏菩萨已，胡跪合掌复白佛言：世尊，我久知是大士有如此不可思议神力，及大誓愿力，为未来众生遣知利益，故问如来，唯然顶受。<br>世尊，当何名此经，使我云何流布？<br>佛告普广：此经有三名：一名地藏本愿，亦名地藏本行，亦名地藏本誓力经。缘此菩萨，久远劫来，发大重愿，利益众生，是故汝等，依愿流布。<br>普广闻已，合掌恭敬作礼而退。</p>
<p>利益存亡品第七</p>
<p>尔时地藏菩萨摩诃萨白佛言：世尊，我观是阎浮众生，举心动念，无非是罪。脱获善利，多退初心。若遇恶缘，念念增益。是等辈人，如履泥涂，负于重石，渐困渐重，足步深邃。若得遇知识，替与减负，或全与负。是知识有大力故，复相扶助，劝令牢脚。若达平地，须省恶路，无再经历。<br>世尊，习恶众生，从纤毫间，便至无量。是诸众生有如此习，临命终时，父母眷属，宜为设福，以资前路。或悬旛盖及燃油灯。或转读尊经、或供养佛像及诸圣像，乃至念佛菩萨，及辟支佛名字，一名一号，历临终人耳根，或闻在本识。是诸众生所造恶业，计其感果，必堕恶趣，缘是眷属为临终人修此圣因，如是众罪，悉皆消灭。<br>若能更为身死之后，七七日内，广造众善。能使是诸众生永离恶趣，得生人天，受胜妙乐，现在眷属，利益无量。<br>是故我今对佛世尊，及天龙八部人非人等，劝于阎浮提众生临终之日，慎勿杀害，及造恶缘，拜祭鬼神，求诸魍魉。<br>何以故？尔所杀害乃至拜祭，无纤毫之力，利益亡人，但结罪缘，转增深重。假使来世或现在生，得获圣分，生人天中。缘是临终被诸眷属造是恶因，亦令是命终人殃累对辩，晚生善处。何况临命终人，在生未曾有少善根，各据本业，自受恶趣，何忍眷属更为增业。<br>譬如有人从远地来，绝粮三日，所负担物，强过百斤，忽遇邻人，更附少物，以是之故，转复困重。<br>世尊，我观阎浮众生，但能于诸佛教中，乃至善事，一毛一渧，一沙一尘，如是利益，悉皆自得。<br>说是语时，会中有一长者，名曰大辩，是长者久证无生，化度十方，现长者身，合掌恭敬，问地藏菩萨言：大士，是南阎浮提众生，命终之后，小大眷属，为修功德，乃至设斋，造众善因，是命终人，得大利益及解脱不？<br>地藏答言：长者，我今为未来现在一切众生，承佛威力，略说是事。长者，未来现在诸众生等，临命终日，得闻一佛名、一菩萨名、一辟支佛名，不问有罪无罪，悉得解脱。若有男子女人，在生不修善因多造众罪。命终之后，眷属小大，为造福利一切圣事，七分之中而乃获一，六分功德，生者自利。以是之故，未来现在善男女等，闻健自修，分分己获。无常大鬼，不期而到，冥冥游神，未知罪福。七七日内，如痴如聋，或在诸司辩论业果。审定之后，据业受生。未测之间，千万愁苦，何况堕于诸恶趣等。<br>是命终人，未得受生，在七七日内，念念之间，望诸骨肉眷属，与造福力救拔。过是日后，随业受报。若是罪人，动经千百岁中，无解脱日。若是五无间罪，堕大地狱，千劫万劫，永受众苦。<br>复次长者：如是罪业众生，命终之后，眷属骨肉，为修营斋，资助业道，未斋食竟，及营斋之次，米泔菜叶，不弃于地，乃至诸食未献佛僧，勿得先食。如有违食，及不精勤，是命终人，了不得力。如精勤护净奉献佛僧，是命终人，七分获一。是故长者，阎浮众生，若能为其父母乃至眷属，命终之后，设斋供养，志心勤恳。如是之人，存亡获利。<br>说是语时，忉利天宫，有千万亿那由他阎浮鬼神，悉发无量菩提之心，大辩长者作礼而退。<br>阎罗王众赞叹品第八<br>尔时铁围山内，有无量鬼王，与阎罗天子，俱诣忉利，来到佛所。所谓：恶毒鬼王、多恶鬼王、大诤鬼王、白虎鬼王、血虎鬼王、赤虎鬼王、散殃鬼王、飞身鬼王、电光鬼王、狼牙鬼王、千眼鬼王、啖兽鬼王、负石鬼王、主耗鬼王、主祸鬼王、主食鬼王、主财鬼王、主畜鬼王、主禽鬼王、主兽鬼王、主魅鬼王、主产鬼王、主命鬼王、主疾鬼王、主险鬼王、三目鬼王、四目鬼王、五目鬼王、祁利失王、大祁利失王、祁利叉王、大祁利叉王、阿那吒王、大阿那吒王、如是等大鬼王，各各与百千诸小鬼王，尽居阎浮提，各有所执，各有所主。是诸鬼王与阎罗天子，承佛威神，及地藏菩萨摩诃萨力，俱诣忉利，在一面立。<br>尔时阎罗天子，胡跪合掌白佛言：世尊，我等今者与诸鬼王，承佛威神，及地藏菩萨摩诃萨力，方得诣此忉利大会，亦是我等获善利故。我今有小疑事，敢问世尊。唯愿世尊慈悲宣说。<br>佛告阎罗天子：恣汝所问，吾为汝说。<br>是时阎罗天子瞻礼世尊，及回视地藏菩萨，而白佛言：世尊，我观地藏菩萨在六道中，百千方便而度罪苦众生，不辞疲倦，是大菩萨有如是不可思议神通之事。然诸众生获脱罪报，未久之间，又堕恶道。世尊，是地藏菩萨既有如是不可思议神力，云何众生而不依止善道，永取解脱？唯愿世尊为我解说。<br>佛告阎罗天子：南阎浮提众生，其性刚强，难调难伏。是大菩萨，于百千劫，头头救拔如是众生，早令解脱。是罪报人乃至堕大恶趣，菩萨以方便力，拔出根本业缘，而遣悟宿世之事。自是阎浮提众生结恶习重，旋出旋入，劳斯菩萨久经劫数而作度脱。<br>譬如有人迷失本家，误入险道，其险道中，多诸夜叉、及虎狼师子、蚖蛇蝮蝎。如是迷人，在险道中，须臾之间，即遭诸毒。有一知识，多解大术，善禁是毒，乃及夜叉诸恶毒等。忽逢迷人欲进险道，而语之言：咄哉男子，为何事故而入此路，有何异术，能制诸毒。是迷路人忽闻是语，方知险道，即便退步，求出此路。是善知识，提携接手，引出险道，免诸恶毒。<br>至于好道，令得安乐。而语之言：咄哉迷人，自今已后，勿履是道。此路入者，卒难得出，复损性命。是迷路人亦生感重。临别之时，知识又言：若见亲知及诸路人，若男若女，言于此路多诸毒恶，丧失性命。无令是众自取其死。<br>是故地藏菩萨俱大慈悲，救拔罪苦众生，生人天中，令受妙乐。是诸罪众，知业道苦，脱得出离，永不再历。如迷路人，误入险道，遇善知识引接令出，永不复入。逢见他人，复劝莫入。自言因是迷故，得解脱竟，更不复入。若再履践，犹尚迷误，不觉旧曾所落险道，或致失命。如堕恶趣，地藏菩萨方便力故，使令解脱，生人天中。旋又再入，若业结重，永处地狱，无解脱时。<br>尔时恶毒鬼王合掌恭敬白佛言：世尊，我等诸鬼王，其数无量，在阎浮提，或利益人，或损害人，各各不同。然是业报，使我眷属游行世界，多恶少善。过人家庭，或城邑聚落，庄园房舍。或有男子女人，修毛发善事，乃至悬一旛一盖，少香少华，供养佛像及菩萨像。或转读尊经，烧香供养一句一偈。我等鬼王敬礼是人，如过去现在未来诸佛。敕诸小鬼，各有大力，及土地分，便令卫护，不令恶事横事、恶病横病，乃至不如意事，近于此舍等处，何况入门。<br>佛赞鬼王：善哉，善哉！汝等及与阎罗，能如是拥护善男女等，吾亦告梵王帝释，令卫护汝。<br>说是语时，会中有一鬼王，名曰主命。白佛言：世尊，我本业缘，主阎浮人命，生时死时，我皆主之。在我本愿，甚欲利益。自是众生不会我意，致令生死俱不得安。何以故。是阎浮提人初生之时，不问男女，或欲生时，但作善事，增益宅舍，自令土地无量欢喜，拥护子母，得大安乐，利益眷属。或已生下，慎勿杀害，取诸鲜味供给产母，及广聚眷属，饮酒食肉，歌乐弦管，能令子母不得安乐。<br>何以故。是产难时，有无数恶鬼及魍魉精魅，欲食腥血。是我早令舍宅土地灵祇。荷护子母，使令安乐，而得利益。如是之人，见安乐故，便合设福，答诸土地。翻为杀害，聚集眷属。以是之故，犯殃自受，子母俱损。<br>又阎浮提临命终人，不问善恶，我欲令是命终之人，不落恶道。何况自修善根增我力故。是阎浮提行善之人，临命终时，亦有百千恶道鬼神，或变作父母，乃至诸眷属，引接亡人，令落恶道。何况本造恶者。<br>世尊，如是阎浮提男子女人临命终时，神识惛昧，不辨善恶，乃至眼耳更无见闻。是诸眷属，当须设大供养，转读尊经，念佛菩萨名号。如是善缘，能令亡者离诸恶道，诸魔鬼神悉皆退散。<br>世尊，一切众生临命终时，若得闻一佛名，一菩萨名，或大乘经典，一句一偈。我观如是辈人，除五无间杀害之罪，小小恶业，合堕恶趣者，寻即解脱。<br>佛告主命鬼王：汝大慈故，能发如是大愿，于生死中，护诸众生。若未来世中，有男子女人至生死时，汝莫退是愿，总令解脱，永得安乐。<br>鬼王白佛言：愿不有虑。我毕是形，念念拥护阎浮众生，生时死时，俱得安乐。但愿诸众生于生死时，信受我语，无不解脱，获大利益。<br>尔时佛告地藏菩萨：是大鬼王主命者，已曾经百千生，作大鬼王，于生死中，拥护众生。是大士慈悲愿故，现大鬼身，实非鬼也。却后过一百七十劫，当得成佛，号曰无相如来，劫名安乐，世界名净住，其佛寿命不可计劫。地藏，是大鬼王，其事如是不可思议，所度人天亦不可限量。</p>
<p><b>称佛名号品第九</b></p>
<p>尔时地藏菩萨摩诃萨白佛言：世尊，我今为未来众生演利益事，于生死中，得大利益，唯愿世尊听我说之。<br>佛告地藏菩萨：汝今欲兴慈悲，救拔一切罪苦六道众生，演不思议事，今正是时，唯当速说。吾即涅槃，使汝早毕是愿，吾亦无忧现在未来一切众生。<br>地藏菩萨白佛言：世尊，过去无量阿僧祇劫，有佛出世，号无边身如来。若有男子女人闻是佛名，暂生恭敬，即得超越四十劫生死重罪。何况塑画形像，供养赞叹，其人获福无量无边。<br>又于过去恒河沙劫，有佛出世，号宝性如来。若有男子女人闻是佛名，一弹指顷，发心归依，是人于无上道永不退转。<br>又于过去有佛出世，号波头摩胜如来。若有男子、女人，闻是佛名，历于耳根，是人当得千返生于六欲天中，何况志心称念。<br>又于过去，不可说不可说阿僧祇劫，有佛出世，号师子吼如来。若有男子女人闻是佛名，一念归依，是人得遇无量诸佛摩顶授记。<br>又于过去有佛出世，号拘留孙佛。若有男子女人，闻是佛名，志心瞻礼或复赞叹，是人于贤劫千佛会中，为大梵王，得授上记。<br>又于过去有佛出世，号毗婆尸佛。若有男子女人闻是佛名，永不堕恶道，常生人天，受胜妙乐。<br>又于过去无量无数恒河沙劫，有佛出世，号宝胜如来。若有男子女人闻是佛名，毕竟不堕恶道，常在天上受胜妙乐。<br>又于过去有佛出世，号宝相如来。若有男子女人闻是佛名，生恭敬心，是人不久得阿罗汉果。<br>又于过去无量阿僧祇劫，有佛出世，号袈裟幢如来。若有男子女人闻是佛名者，超一百大劫生死之罪。<br>又于过去有佛出世，号大通山王如来。若有男子女人闻是佛名者，是人得遇恒河沙佛广为说法，必成菩提。<br>又于过去有净月佛、山王佛、智胜佛、净名王佛、智成就佛、无上佛、妙声佛、满月佛、月面佛有如是等不可说佛。世尊，现在未来一切众生，若天若人，若男若女，但念得一佛名号，功德无量，何况多名。<br>是众生等，生时死时，自得大利，终不堕恶道。若有临命终人，家中眷属，乃至一人，为是病人高声念一佛名，是命终人，除五无间罪，余业报等悉得消灭。是五无间罪，虽至极重，动经亿劫，了不得出，承斯临命终时，他人为其称念佛名，于是罪中，亦渐消灭。何况众生自称自念，获福无量，灭无量罪。  </p>
<p>地藏菩萨本愿经卷下<br>校量布施功德缘品第十  </p>
<p>尔时地藏菩萨摩诃萨，承佛威神，从座而起，胡跪合掌白佛言：世尊，我观业道众生，校量布施，有轻有重，有一生受福，有十生受福，有百生千生受大福利者。是事云何，唯愿世尊为我说之。<br>尔时佛告地藏菩萨：吾今于忉利天宫一切众会，说阎浮提布施较量功德轻重，汝当谛听，吾为汝说。<br>地藏白佛言：我疑是事，愿乐欲闻。<br>佛告地藏菩萨：南阎浮提，有诸国王、宰辅大臣、大长者、大刹利、大婆罗门等，若遇最下贫穷，乃至癃残喑哑，聋痴无目，如是种种不完具者。是大国王等欲布施时，若能具大慈悲下心含笑，亲手遍布施，或使人施，软言慰喻，是国王等所获福利，如布施百恒河沙佛功德之利。何以故。缘是国王等，于是最贫贱辈及不完具者，发大慈心，是故福利有如此报。百千生中，常得七宝具足，何况衣食受用。<br>复次地藏：若未来世，有诸国王，至婆罗门等，遇佛塔寺，或佛形像，乃至菩萨声闻辟支佛像，躬自营办供养布施。是国王等，当得三劫为帝释身，受胜妙乐。若能以此布施福利，回向法界，是大国王等，于十劫中，常为大梵天王。<br>复次地藏：若未来世，有诸国王，至婆罗门等，遇先佛塔庙，或至经像，毁坏破落，乃能发心修补。是国王等，或自营办，或劝他人，乃至百千人等布施结缘。是国王等，百千生中常为转轮王身。如是他人同布施者，百千生中常为小国王身。更能于塔庙前，发回向心。如是国王乃及诸人，尽成佛道，以此果报无量无边。<br>复次地藏：未来世中，有诸国王及婆罗门等，见诸老病及生产妇女，若一念间，具大慈心，布施医药饮食卧具，使令安乐。如是福利最不思议，一百劫中常为净居天主，二百劫中常为六欲天主，毕竟成佛，永不堕恶道，乃至百千生中，耳不闻苦声。<br>复次地藏：若未来世中，有诸国王及婆罗门等，能作如是布施，获福无量。更能回向，不问多少，毕竟成佛，何况释梵转轮之报。是故地藏，普劝众生当如是学。<br>复次地藏：未来世中，若善男子善女人，于佛法中，种少善根，毛发沙尘等许，所受福利，不可为喻。<br>复次地藏：未来世中，若有善男子善女人，遇佛形像、菩萨形像、辟支佛形像、转轮王形像，布施供养得无量福，常在人天受胜妙乐。若能回向法界，是人福利不可为喻。<br>复次地藏：未来世中，若有善男子善女人，遇大乘经典，或听闻一偈一句，发殷重心，赞叹恭敬，布施供养。是人获大果报，无量无边。若能回向法界，其福不可为喻。<br>复次地藏：若未来世中，有善男子善女人，遇佛塔寺，大乘经典。新者布施供养，瞻礼赞叹，恭敬合掌。若遇故者，或毁坏者，修补营理，或独发心，或劝多人同共发心。如是等辈，三十生中常为诸小国王，檀越之人，常为轮王，还以善法教化诸小国王。<br>复次地藏：未来世中，若有善男子善女人，于佛法中所种善根，或布施供养，或修补塔寺，或装理经典，乃至一毛一尘，一沙一渧。如是善事，但能回向法界，是人功德，百千生中受上妙乐。如但回向自家眷属，或自身利益，如是之果，即三生受乐，舍一得万报。是故地藏，布施因缘，其事如是。  </p>
<p>地神护法品第十一</p>
<p>尔时坚牢地神白佛言：世尊，我从昔来瞻视顶礼无量菩萨摩诃萨，皆是大不可思议神通智慧，广度众生。是地藏菩萨摩诃萨，于诸菩萨誓愿深重，世尊，是地藏菩萨于阎浮提有大因缘。如文殊、普贤、观音、弥勒，亦化百千身形，度于六道，其愿尚有毕竟。是地藏菩萨教化六道一切众生，所发誓愿劫数，如千百亿恒河沙。<br>世尊，我观未来及现在众生，于所住处，于南方清洁之地，以土石竹木作其龛室，是中能塑画，乃至金银铜铁，作地藏形像，烧香供养，瞻礼赞叹。是人居处，即得十种利益。何等为十：<br>一者、土地丰壤；二者、家宅永安；三者、先亡生天；四者、现存益寿；五者、所求遂意；六者、无水火灾；七者、虚耗辟除；八者、杜绝恶梦；九者、出入神护；十者、多遇圣因。<br>世尊，未来世中，及现在众生，若能于所住处方面，作如是供养，得如是利益。<br>复白佛言：世尊，未来世中，若有善男子善女人，于所住处，有此经典及菩萨像，是人更能转读经典，供养菩萨。我常日夜以本神力，卫护是人，乃至水火盗贼，大横小横，一切恶事，悉皆消灭。<br>佛告坚牢地神：汝大神力，诸神少及。何以故？阎浮土地，悉蒙汝护，乃至草木沙石，稻麻竹苇，谷米宝贝，从地而有，皆因汝力。又常称扬地藏菩萨利益之事。汝之功德，及以神通，百千倍于常分地神。若未来世中，有善男子善女人，供养菩萨，及转读是经，但依地藏本愿经一事修行者。汝以本神力而拥护之，勿令一切灾害及不如意事，辄闻于耳，何况令受。非但汝独护是人故，亦有释梵眷属，诸天眷属，拥护是人。何故得如是圣贤拥护，皆由瞻礼地藏形像，及转读是本愿经故，自然毕竟出离苦海，证涅槃乐。以是之故，得大拥护。  </p>
<p>见闻利益品第十二</p>
<p>尔时世尊，从顶门上，放百千万亿大毫相光，所谓：白毫相光、大白毫相光、瑞毫相光、大瑞毫相光、玉毫相光、大玉毫相光、紫毫相光、大紫毫相光、青毫相光、大青毫相光、碧毫相光、大碧毫相光、红毫相光、大红毫相光、绿毫相光、大绿毫相光、金毫相光、大金毫相光、庆云毫相光、大庆云毫相光、千轮毫光、大千轮毫光、宝轮毫光、大宝轮毫光、日轮毫光、大日轮毫光、月轮毫光、大月轮毫光、宫殿毫光、大宫殿毫光、海云毫光、大海云毫光。<br>于顶门上放如是等毫相光已，出微妙音，告诸大众，天龙八部、人非人等：听吾今日于忉利天宫，称扬赞叹地藏菩萨于人天中，利益等事、不思议事、超圣因事、证十地事、毕竟不退阿耨多罗三藐三菩提事。<br>说是语时，会中有一菩萨摩诃萨，名观世音，从座而起，胡跪合掌白佛言：世尊，是地藏菩萨摩诃萨具大慈悲，怜愍罪苦众生，于千万亿世界，化千万亿身。所有功德及不思议威神之力。我闻世尊，与十方无量诸佛，异口同音，赞叹地藏菩萨云：正使过去现在未来诸佛，说其功德，犹不能尽。向者，又蒙世尊，普告大众：欲称扬地藏利益等事。唯愿世尊，为现在未来一切众生，称扬地藏不思议事，令天龙八部，瞻礼获福。<br>佛告观世音菩萨：汝于娑婆世界有大因缘。若天若龙、若男若女、若神若鬼、乃至六道罪苦众生，闻汝名者、见汝形者、恋慕汝者、赞叹汝者。是诸众生，于无上道，必不退转。常生人天，具受妙乐。因果将熟，遇佛受记。汝今具大慈悲，怜愍众生，及天龙八部，听吾宣说地藏菩萨不思议利益之事。汝当谛听，吾今说之。<br>观世音言：唯然，世尊，愿乐欲闻！<br>佛告观世音菩萨：未来现在诸世界中，有天人受天福尽，有五衰相现，或有堕于恶道之者。如是天人，若男若女，当现相时，或见地藏菩萨形像、或闻地藏菩萨名，一瞻一礼。是诸天人，转增天福，受大快乐，永不堕三恶道报。何况见闻菩萨，以诸香、华、衣服、饮食、宝贝、璎珞，布施供养，所获功德福利，无量无边。<br>复次观世音：若未来现在诸世界中，六道众生临命终时，得闻地藏菩萨名，一声历耳根者。是诸众生，永不历三恶道苦。何况临命终时，父母眷属，将是命终人舍宅、财物、宝贝、衣服，塑画地藏形像。或使病人未终之时，眼耳见闻，知道眷属将舍宅、宝贝等为其自身塑画地藏菩萨形像。是人若是业报合受重病者，承斯功德，寻即除愈，寿命增益。是人若是业报命尽，应有一切罪障业障，合堕恶趣者。承斯功德，命终之后，即生人天，受胜妙乐，一切罪障，皆悉消灭。<br>复次观世音菩萨：若未来世，有男子女人，或乳哺时、或三岁、五岁、十岁以下，亡失父母，乃及亡失兄弟姐妹，是人年既长大，思忆父母及诸眷属，不知落在何趣、生何世界、生何天中？是人若能塑画地藏菩萨形像，乃至闻名，一瞻一礼，一日至七日，莫退初心，闻名见形，瞻礼供养。是人眷属，假因业故，堕恶趣者，计当劫数，承斯男女，兄弟姊妹，塑画地藏形像，瞻礼功德，寻即解脱，生人天中，受胜妙乐。是人眷属，如有福力，已生人天，受胜妙乐者，即承斯功德，转增圣因，受无量乐。<br>是人更能三七日中，一心瞻礼地藏形像，念其名字，满于万遍。当得菩萨现无边身，具告是人，眷属生界。或于梦中，菩萨现大神力，亲领是人，于诸世界，见诸眷属。更能每日念菩萨名千遍，至于千日。是人当得菩萨遣所在土地鬼神，终身卫护，现世衣食丰溢，无诸疾苦。乃至横事不入其门，何况及身。是人毕竟得菩萨摩顶授记。<br>复次观世音菩萨：若未来世有善男子善女人，欲发广大慈心，救度一切众生者，欲修无上菩提者，欲出离三界者。是诸人等，见地藏形像，及闻名者，至心归依，或以香华、衣服、宝贝、饮食，供养瞻礼。是善男女等，所愿速成，永无障碍。<br>复次观世音：若未来世，有善男子善女人，欲求现在未来百千万亿等愿，百千万亿等事。但当归依瞻礼、供养赞叹，地藏菩萨形像。如是所愿所求，悉皆成就。复愿地藏菩萨具大慈悲，永拥护我。是人于睡梦中，即得菩萨摩顶授记。<br>复次观世音菩萨：若未来世，善男子善女人，于大乘经典，深生珍重，发不思议心，欲读欲诵。纵遇明师教视令熟，旋得旋忘，动经年月，不能读诵。是善男子等，有宿业障，未得消除，故于大乘经典，无读诵性。如是之人，闻地藏菩萨名、见地藏菩萨像，具以本心恭敬陈白，更以香华、衣服、饮食、一切玩具，供养菩萨。以净水一盏，经一日一夜安菩萨前，然后合掌请服，回首向南。临入口时，至心郑重，服水既毕，慎五辛酒肉，邪淫妄语，及诸杀害，一七日或三七日。是善男子善女人，于睡梦中，具见地藏菩萨现无边身，于是人处，授灌顶水。其人梦觉，即获聪明，应是经典，一历耳根，即当永记，更不忘失一句一偈。<br>复次观世音菩萨：若未来世，有诸人等，衣食不足，求者乖愿、或多疾病、或多凶衰、家宅不安、眷属分散、或诸横事，多来忤身，睡梦之间，多有惊怖。如是人等，闻地藏名、见地藏形，至心恭敬，念满万遍。是诸不如意事，渐渐消灭，即得安乐、衣食丰益，乃至于睡梦中，悉皆安乐。<br>复次观世音菩萨：若未来世，有善男子善女人，或因治生、或因公私、或因生死、或因急事，入山林中、过渡河海、乃及大水、或经险道。是人先当念地藏菩萨名万遍，所过土地，鬼神卫护，行住坐卧，永保安乐。乃至逢于虎狼师子，一切毒害，不能损之。<br>佛告观世音菩萨：是地藏菩萨，于阎浮提有大因缘，若说于诸众生见闻利益等事，百千劫中，说不能尽。是故观世音，汝以神力流布是经，令娑婆世界众生，百千万劫永受安乐。<br>尔时世尊，而说偈言：<br>吾观地藏威神力，恒河沙劫说难尽，见闻瞻礼一念间，利益人天无量事。<br>若男若女若龙神，报尽应当堕恶道，至心归依大士身，寿命转增除罪障。<br>少失父母恩爱者，未知魂神在何趣，兄弟姊妹及诸亲，生长以来皆不识。<br>或塑或画大士身，悲恋瞻礼不暂舍，三七日中念其名，菩萨当现无边体，<br>示其眷属所生界，纵堕恶趣寻出离。若能不退是初心，即获摩顶受圣记。<br>欲修无上菩提者，乃至出离三界苦。是人既发大悲心，先当瞻礼大士像，<br>一切诸愿速成就，永无业障能遮止。有人发心念经典，欲度群迷超彼岸，<br>虽立是愿不思议，旋读旋忘多废失，斯人有业障惑故，于大乘经不能记。<br>供养地藏以香华，衣服饮食诸玩具，以净水安大士前，一日一夜求服之，<br>发殷重心慎五辛，酒肉邪淫及妄语，三七日内勿杀害，至心思念大士名，<br>即于梦中见无边，觉来便得利根耳，应是经教历耳闻，千万生中永不忘。<br>以是大士不思议，能使斯人获此慧。贫穷众生及疾病，家宅凶衰眷属离。<br>睡梦之中悉不安，求者乖违无称遂。至心瞻礼地藏像，一切恶事皆消灭。<br>至于梦中尽得安，衣食丰饶神鬼护。欲入山林及渡海，毒恶禽兽及恶人，<br>恶神恶鬼并恶风，一切诸难诸苦恼。但当瞻礼及供养，地藏菩萨大士像，<br>如是山林大海中，应是诸恶皆消灭。观音至心听吾说，地藏无尽不思议，<br>百千万劫说不周，广宣大士如是力。地藏名字人若闻，乃至见像瞻礼者，<br>香华衣服饮食奉，供养百千受妙乐。若能以此回法界，毕竟成佛超生死。<br>是故观音汝当知，普告恒沙诸国土。</p>
<p>嘱累人天品第十三</p>
<p>尔时世尊举金色臂，又摩地藏菩萨摩诃萨顶，而作是言：地藏地藏，汝之神力不可思议、汝之慈悲不可思议、汝之智慧不可思议、汝之辩才不可思议，正使十方诸佛，赞叹宣说汝之不思议事，千万劫中，不能得尽。<br>地藏地藏，记吾今日在忉利天中，于百千万亿不可说，不可说，一切诸佛菩萨，天龙八部，大会之中，再以人天诸众生等，未出三界，在火宅中者，付嘱于汝。无令是诸众生，堕恶趣中，一日一夜，何况更落五无间，及阿鼻地狱，动经千万亿劫，无有出期。<br>地藏，是南阎浮提众生，志性无定，习恶者多。纵发善心，须臾即退。若遇恶缘，念念增长。以是之故，吾分是形，百千亿化度，随其根性而度脱之。<br>地藏，吾今殷勤，以天人众，付嘱于汝。未来之世，若有天人，及善男子善女人，于佛法中，种少善根，一毛一尘，一沙一渧，汝以道力，拥护是人，渐修无上，勿令退失。<br>复次地藏，未来世中，若天若人，随业报应，落在恶趣。临堕趣中，或至门首，是诸众生，若能念得一佛名，一菩萨名，一句一偈大乘经典。是诸众生，汝以神力，方便救拔，于是人所，现无边身，为碎地狱，遣令生天，受胜妙乐。<br>尔时世尊，而说偈言：<br>现在未来天人众，吾今殷勤付嘱汝，以大神通方便度，勿令堕在诸恶趣。<br>尔时地藏菩萨摩诃萨，胡跪合掌白佛言：世尊，唯愿世尊不以为虑。未来世中，若有善男子善女人，于佛法中，一念恭敬，我亦百千方便，度脱是人，于生死中速得解脱。何况闻诸善事，念念修行，自然于无上道永不退转。<br>说是语时，会中有一菩萨，名虚空藏，白佛言：世尊，我自至忉利，闻于如来赞叹地藏菩萨，威神势力，不可思议。未来世中，若有善男子善女人，乃及一切天龙，闻此经典及地藏名字，或瞻礼形像，得几种福利？唯愿世尊，为未来现在一切众等，略而说之。<br>佛告虚空藏菩萨：谛听谛听！吾当为汝分别说之。若未来世，有善男子善女人，见地藏形像，及闻此经，乃至读诵，香华饮食，衣服珍宝，布施供养，赞叹瞻礼，得二十八种利益：一者、天龙护念，二者、善果日增，三者、集圣上因，四者、菩提不退，五者、衣食丰足，六者、疾疫不临，七者、离水火灾，八者、无盗贼厄，九者、人见钦敬，十者、神鬼助持，十一者、女转男身，十二者、为王臣女，十三者、端正相好，十四者、多生天上。十五者、或为帝王，十六者、宿智命通，十七者、有求皆从，十八者、眷属欢乐，十九者、诸横消灭，二十者、业道永除，二十一者、去处尽通，二十二者、夜梦安乐，二十三者、先亡离苦，二十四者、宿福受生，二十五者、诸圣赞叹，二十六者、聪明利根，二十七者、饶慈愍心，二十八者、毕竟成佛。<br>复次虚空藏菩萨：若现在未来，天龙鬼神，闻地藏名，礼地藏形，或闻地藏本愿事行，赞叹瞻礼，得七种利益：<br>一者、速超圣地，二者、恶业消灭，三者、诸佛护临，四者、菩提不退，五者、增长本力，六者、宿命皆通，七者、毕竟成佛。<br>尔时，十方一切诸来，不可说不可说诸佛如来，及大菩萨天龙八部，闻释迦牟尼佛，称扬赞叹地藏菩萨，大威神力，不可思议，叹未曾有。<br>是时，忉利天，雨无量香华，天衣珠璎，供养释迦牟尼佛，及地藏菩萨已，一切众会，俱复瞻礼，合掌而退。</p>
<p>赞<br>地藏菩萨妙难伦，化现金容处处分。<br>三途六道闻妙法，四生十类蒙慈恩。<br>明珠照彻天堂路，金锡震开地狱门。<br>累劫姻亲蒙接引，九莲台畔礼慈尊。</p>
<p>回向偈<br>愿以此功德，庄严佛净土。<br>上报四重恩，下济三途苦。<br>若有见闻者，悉发菩提心。<br>尽此一报身，同生极乐国。</p>
]]></content>
      <categories>
        <category>经</category>
      </categories>
  </entry>
  <entry>
    <title>大珠慧海顿悟入道要门论</title>
    <url>/%E8%AE%BA/%E5%A4%A7%E7%8F%A0%E6%85%A7%E6%B5%B7%E9%A1%BF%E6%82%9F%E5%85%A5%E9%81%93%E8%A6%81%E9%97%A8%E8%AE%BA.html</url>
    <content><![CDATA[<p>［唐］慧海 </p>
<p>   师建州朱氏子。依越州大云寺智和尚受业。初参马祖。祖曰：来须何事？曰：来求佛法。祖曰：我这里一物也无，求甚么佛法？自家宝藏不顾，抛家散走作么？曰：那个是慧海宝藏？祖曰：即今问我者是汝宝藏，一切具足，何假外求。师于言下自识本心，踊跃礼谢。执侍六载，后以受业师老，遽归奉养；撰顿悟入道要门一卷，传至马祖览讫告众曰：越州有大珠，圆明光自在。众中知师姓朱，推寻依附者号师为：大珠和尚。</p>
<p>   赞曰：</p>
<pre><code>宝藏久埋  抛家外走  逢人指出  始知本有
照用无方  龙吟狮吼  入道无门  师辟其牖
</code></pre>
<p> 论序</p>
<p>   夫善知识者，如巨海舟航，能度迷类，长夜明炬，善破群昏。大珠和尚首参马祖，使入慧海之法界，令开宝藏于自家；所以灵辩滔滔，譬大川之流水；峻机叠叠，如圆器之倾珠。于是曲设多方，垂慈利物，发扬至道，乌可以笔舌赞叹哉！妙什维那、四明翠山大中理公之神足，夙具灵根，素培智种，禅余之暇，阅此老语录，有所证入；平生碍膺之物，脱然而去。从上佛祖舌头，一无所疑矣。此亦古塔主睹云门语而嗣之，正所谓也。故捐资镂板，以广其传，期以后之来者，同一了悟，存此心者，岂浅浅耶！此之功勋不坠，行愿弥坚，盖可见矣。庶几法流不泯，派永接于曹溪，灯焰长存，光愈明于少室者也。</p>
<p>阿育王山沙门崇裕书</p>
<p>卷上</p>
<p>   稽首和南十方诸佛、诸大菩萨众。弟子今作此论，恐不会圣心，愿赐忏悔；若会圣理，尽将回施一切有情，愿于来世，尽得成佛。</p>
<p>   问：欲修何法？即得解脱。<br>   答：唯有顿悟一门，即得解脱。</p>
<p>   问：云何为顿悟？<br>   答：顿者，顿除妄念；悟者，悟无所得。</p>
<p>   问：从何而修？<br>   答：从根本修。云何从根本修？</p>
<p>   问：心为根本。云何知心为根本？<br>   答：楞伽经云：心生即种种法生，心灭即种种法灭。维摩经云：欲得净土，当净其心；随其心净，即佛土净。遗教经云：但制心一处，无事不办。经云：圣人求心不求佛，愚人求佛不求心；智人调心不调身，愚人调身不调心。佛名经云：罪从心生，还从心灭；故知善恶一切，皆由自心，所以心为根本也。若求解脱者，先须识根本；若不达此理，虚费功劳，于外相求，无有是处。禅门经云：于外相求，虽经劫数，终不能成；于内觉观，如一念顷，即证菩提。</p>
<p>   问：夫修根本，以何法修？<br>   答：惟坐禅，禅定即得。禅门经云：求佛圣智，要即禅定；若无禅定，念想喧动，坏其善根。</p>
<p>   问：云何为禅？云何为定？<br>   答：妄念不生为禅，坐见本性为定。本性者，是汝无生心。定者，对境无心，八风不能动；八风者：利、衰、毁、誉、称、讥、苦、乐，是名八风；若得如是定者，虽是凡夫，即入佛位。何以故？菩萨戒经云：众生受佛戒，即入诸佛位；得如是者，即名解脱，亦名达彼岸、超六度、越三界、大力菩萨、无量力尊，是大丈夫。</p>
<p>   问：心住何处即住？<br>   答：住无住处即住。</p>
<p>   问：云何是无住处？<br>   答：不住一切处，即是住无住处。</p>
<p>   问：云何是不住一切处？<br>   答：不住一切处者，不住善恶有无内外中间，不住空、亦不住不空，不住定、亦不住不定，即是不住一切处；只个不住一切处，即是住处也；得如是者，即名无住心也，无住心者是佛心。</p>
<p>   问：其心似何物？<br>   答：其心不青不黄、不赤不白、不长不短、不去不来、非垢非净、不生不灭，湛然常寂，此是本心形相也、亦是本身。本身者，即佛身也。</p>
<p>   问：身心以何为见—是眼见、耳见、鼻见及身心等见？<br>   答：见无如许种见。</p>
<p>   问：既无如许种见，复何见？<br>   答：是自性见。何以故？为自性本来清净，湛然空寂，即于空寂体中，能生此见。</p>
<p>   问：只如清净体尚不可得，此见从何而有？<br>   答：喻如明鉴，中虽无像，能见一切像。何以故？为明鉴无心故。学人若心无所染，妄心不生，我所心灭，自然清净；以清净故，能生此见。法句经云：于毕竟空中炽然建立，是善知识也。</p>
<p>   问：涅槃经金刚身品：不可见、了了见，无有知者、无不知者，云何？<br>   答：不可见者，为自性体无形，不可得故，是名不可见也。然见不可得者，体寂湛然，无有去来，不离世流，世流不能流，坦然自在，即是了了见也。无有知者，为自性无形，本无分别，是名无有知者；无不知者，于无分别体中，具有恒沙之用，能分别一切，即无事不知，是名无不知者。般若偈云：般若无知，无事不知；般若无见，无事不见。</p>
<p>   问：经云：不见有无，即真解脱。何者是不见有无？<br>   答：证得净心时，即名有，于中不生得净心想，即名不见有也；得想无生无住，不得作无生无住想，即是不见无也；故云不见有无也。楞严经云：知见立知，即无明本；知见无见，斯即涅槃，亦名解脱。</p>
<p>   问：云何是无所见？<br>   答：若见男子女人、及一切色像，于中不起爱憎，与不见等，即是无所见也。</p>
<p>   问：对一切色像时，即名为见；不对色像时，亦名见否？<br>   答：见。</p>
<p>   问：对物时从有见？不对物时，云何有见？<br>   答：今言见者，不论对物与不对物。何以故；为见性常故，有物之时即见，无物之时亦见也；故知物自有去来，见性无来去也，诸根亦尔。</p>
<p>   问：正见物时，见中有物否？<br>   答：见中不立物。</p>
<p>   问：正见无物时，见中有无物否？<br>   答：见中不立无物。</p>
<p>   问：有声时即有闻，无声时还得闻否？<br>   答：亦闻。</p>
<p>   问：有声时从有闻，无声时云何得闻？<br>   答：今言闻者，不论有声无声，何以故？为闻性常故；有声时即闻，无声时亦闻。</p>
<p>   问：如是闻者是谁？<br>   答：是自性闻，亦名知者闻。</p>
<p>   问：此顿悟门以何为宗？以何为旨？以何为体？以何为用？<br>   答：无念为宗，妄心不起为旨，以清净为体，以智为用。</p>
<p>   问：既言无念为宗，未审无念者无何念？<br>   答：无念者，无邪念；非无正念。</p>
<p>   问：云何为邪念？云何名正念？<br>   答：念有念无，即名邪念；不念有无，即名正念。念善念恶，名为邪念；不念善恶，名为正念；乃至苦乐生灭、取舍怨亲憎爱，并名邪念；不念苦乐等，即名正念。</p>
<p>   问：云何是正念？<br>   答：正念者，唯念菩提。</p>
<p>   问：菩提可得否？<br>   答：菩提不可得。</p>
<p>   问：既不可得，云何唯念菩提？<br>   答：只如菩提，假立名字，实不可得，亦无前后得者；为不可得故，即无有念，只个无念，是名真念。菩提无所念，无所念者，即一切处无心，是无所念；只如上说如许种无念者，皆是随事方便，假立名字，皆同一体，无二无别；但知一切处无心，即是无念也。得无念时，自然解脱。</p>
<p>   问：云何行佛行？<br>   答：不行一切行，即名佛行，亦名正行，亦名圣行；如前所说，不行有无憎爱等是也。大律卷五菩萨品云：一切圣人，不行于众生行，众生不行如是圣行。</p>
<p>   问：云何是正见？<br>   答：见无所见，即名正见。</p>
<p>   问：云何名见无所见？<br>   答：见一切色时，不起染著；不染著者，不起爱憎心，即名见无所见也；若得见无所见时，即名佛眼，更无别眼。若见一切色时起爱憎者，即名有所见；有所见者，即是众生眼，更无别眼；作众生眼乃至诸根亦复如是。</p>
<p>   问：即言以智为用者，云何为智？<br>   答：知二性空，即是解脱；知二性不空，不得解脱；是名为智，亦名了邪正，亦名识体用。二性空即是体，知二性空即是解脱，更不生疑，即名为用。言二性空者，不生有无、善恶、爱憎，名二性空。</p>
<p>   问：此门从何而入？<br>   答：从檀波罗蜜入。</p>
<p>   问：佛说六波罗蜜是菩萨行，何故独说檀波罗蜜、云何具足而得入也？<br>   答：迷人不解五度皆因檀度生，但修檀度，即六度悉皆具足。</p>
<p>   问：何因缘故名为檀度？<br>   答：檀者，名为布施。</p>
<p>   问：布施何物？<br>   答：布施却二性。</p>
<p>   问：云何是二性？<br>   答：布施知善恶性，布施却有无性，爱憎性、空不空性、定不定性、净不净性，一切悉皆施却，即得二性空。若得二性空时，亦不得作二性空想，亦不得作念有施想，即是真行檀波罗蜜，名万缘俱绝。万缘俱绝者，即一切法性空是也。法性空者，即一切处无心是。若得一切处无心时，即无有一相可得。何以故？为自性空故，无一相可得。无一相可得者，即是实相。实相者，即是如来妙色身相也。金刚经云：离一切诸相，则名诸佛。</p>
<p>   问：佛说六波罗蜜，今云何说一即能具足？愿说一具六法之因。<br>   答：思益经云：网明尊谓梵天言：若菩萨舍一切烦恼，名檀波罗蜜，即是布施。于诸法无所起，名尸波罗蜜，即是持戒。于诸法无所念，名羼提波罗蜜，即是忍辱。于诸法离相，名毗离耶波罗蜜，即是精进。于诸法无所住，名禅波罗蜜，即是禅定。于诸法无戏论，名般若波罗蜜，即是智慧。是名六法。今更名六法不异，一舍、二无起、三无念、四离相、五无住、六无戏论。如是六法，随事方便，假立名字；至于妙理，无二无别；但知一舍，即一切舍；无起，即一切无起；迷途不契，悉谓有差；愚者滞其法数之中，即长轮生死。告汝学人，但修檀之法，即万法周圆，况于五法，岂不具耶？</p>
<p>   问：三学等用，何者是三学？云何是等用？<br>   答：三学者：戒定慧是也。</p>
<p>   问：其义云何是戒定慧？<br>   答：清净无染是戒。知心不动，对境寂然是定。知心不动时，不生不动想；知心清净时，不生清净想；乃至善恶皆能分别，于中无染，得自在者，是名为慧也。若知戒定慧体，俱不可得时，即无分别，即同一体，是名三学等用。</p>
<p>   问：若心住净时。不是著净否？<br>   答：得住净时，不作住净想，是不著净。</p>
<p>   问：心住空时，不是著空否？<br>   答：若作空想，即名著空。</p>
<p>   问：若心得住无住处时，不是著无所处否？<br>   答：但作空想，即无有著处。汝若欲了了识无所住心时，正坐之时，但知心莫思量一切物，一切善恶都莫思量。过去事已过去而莫思量，过去心自绝，即名无过去事。未来事未至，莫愿莫求，未来心自绝，即名无未来事。现在事已现在，于一切事但知无著；无著者，不起憎爱心，即是无著；现在心自绝，即名无现在事。三世不摄，亦名无三世也。心若起去时，即莫随去，去心自绝；若住时亦莫随住，住心自绝，即无住心，即是住无住处也，若了了自知，住在住时，只物住，亦无住处，亦无无住处也。若是了了知心不住一切处，即名了了见本心也，亦名了了见性也。只个不住一切处心者，即是佛心，亦名解脱心，亦名菩提心，亦名无生心，亦名色性空。经云：证无生法忍是也。汝若未得如是之时，努力努力！勤加用功，功成自会。所言会者，一切处无心即是会。言无心者，无假不真也。假者爱憎心是也，真者无爱憎心是也。但无憎爱心，即是二性空。二性空者，自然解脱也。</p>
<p>   问：为只坐用，行时亦得为用否？<br>   答：今言用功者，不独言坐，乃至行住坐卧，所造运为，一切时中，常用无间，即名常住也。</p>
<p>   问：方广经云：五种法身：一实相法身、二功德法身、三法性法身、四应化法身、五虚空法身，于自己身何者是？<br>   答：知心不坏，是实相法身。知心含万像，是功德法身。知心无心，是法性法身。随根应说，是应化法身。知心无形不可得，是虚空法身。若了此义者，即知无证也。无得无证者，即是证佛法身；若有得有证者，即邪见增上慢人也，名为外道。何以故？维摩经云：舍利弗问天女曰：汝何所得？何所证？辩乃得如是。天女答曰：我无得无证，乃得如是；若有得有证，即于佛法中为增上慢人也。</p>
<p>   问：经云等觉妙觉，云何是等觉？云何是妙觉？<br>   答：即色即空，名为等觉。二性空故，名为妙觉。又云：无觉无无觉，名为妙觉也。</p>
<p>   问：等觉与妙觉为别为不别？<br>   答：为随事方便，假立二名，本体是一，无二无别，乃至一切法皆然也。</p>
<p>   问：金刚云：无法可说，是名说法。其义云何？<br>   答：般若体毕竟清净，无有一物可得，是名无法可说；即于般若空寂体中，具恒沙之用，即无事不知，是名说法。故云：无法可说，是名说法。</p>
<p>   问：若有善男子善女人，受持读诵此经，若为人轻贱，是人先世罪业，应堕恶道；以今世人轻贱故，先世罪业，即为消灭，当得阿耨多罗三藐三菩提。其义云何？<br>   答：只如有人未遇大善知识，唯造恶业，清净本心被三毒无明所覆，不能显了，故云应堕恶道也。以今世人轻贱者，即是今日发心求佛道，为无明灭尽，三毒不生，即本心明朗，更无乱念，诸恶永灭，故以今世人轻贱也；无明灭尽，乱念不生，自然解脱，故云当得菩提。即发心时名为今世，非隔生也。又云如来五眼者何？答：见色清净，名为肉眼。见体清净，名为天眼。于诸色境、乃至善恶，悉能微细分别，无所染著，于中自在，名为慧眼。见无所见，名为法眼。无见无无见，名为佛眼。又云：大乘、最上乘，其义云何？答：大乘者是菩萨乘，最上乘者是佛乘。又问：云何修而得此乘？答：修菩萨乘者，即是大乘。证菩萨乘，更不起观，至无修处，湛然常寂，不增不减，名最上乘，即是佛乘也。</p>
<p>   问：涅槃云：定多慧少，不离无明；定少慧多，增长邪见；定慧等故，即名解脱。其义如何？<br>   答：对一切善恶，悉能分别是慧；于所分别之处，不起爱憎，不随所染，是定；即是定慧等用说。又问：无言无说，即名为定，正言说之时得名定否？答：今言定者，不论说与不说常定。何以故？为用定性言说分别时，即言说分别亦定。若以空心观色时，即观色时亦空。若不观色，不说不分别时亦空；乃至见闻觉知，亦复如是。何以故？为自性空，即于一切处悉空；空即无著，无著即是等用；为菩萨常用如是等空之法，得至究竟，故云定慧等者，即名解脱也。今更为汝譬喻显示，令汝惺惺得解断疑，譬如明鉴照像之时，其明动否？不也！不照时亦动否？不也！何以故？为明鉴用无情明照，所以照时不动，不照亦不动。何以故？为无情之中，无有动者，亦无不动者。又如日光照世之时，其光动否？不也！若不照时动否？不也！何以故？为光无情；故用无情光照，所以不动，不照亦不动。照者是慧，不动者是定；菩萨用是定慧等法得三菩提；故云定慧等用，即是解脱也。今言无情者，无凡情，非无圣情也。</p>
<p>   问：云何是凡情？云何是圣情？<br>   答：若起二性，即是凡情；二性空故，即是圣情。</p>
<p>   问：经云：言语道断，心行处灭，其义如何？<br>   答：以言显义，得义言绝；义即是空，空即是道，道即是绝言，故云言语道断，心行处灭。谓得义实际，更不起观；不起观故，即是无生；以无生故，即一切色性空；色性空故，即万缘俱绝；万缘俱绝者，即是心行处灭。</p>
<p>   问：如如者云何？<br>   答：如如是不动义，心真如故，名如如也。是知过去诸佛行此行，亦得成道；现在佛行此行，亦得成道；未来佛行此行，亦得成道。三世所修证道无异，故名如如也。维摩经云：诸佛亦如也，至于弥勒亦如也，乃至一切众生悉皆如也。何以故？为佛性不断，有性故也。</p>
<p>   问：即色即空，即凡即圣，是顿悟否？<br>   答：是。</p>
<p>   问：云何是即色即空？云何是即凡即圣？<br>   答：心有染即色，心无染即空。心有染即凡，心无染即圣。又云真空妙有故即色，色不可得故即空。今言空者，是色性自空，非色灭空。今言色者，是空性自色，非色能色也。</p>
<p>   问：经云尽无尽法门如何？<br>   答：为二性空故。见闻无生是尽。尽者，诸漏尽。无尽者，于无生体中，具恒沙妙用，随事应现，悉皆具足，于本体中亦无损灭，是名无尽。即是尽无尽法门也。</p>
<p>   问：尽与无尽，为一为别？<br>   答：体是一，说即有别。</p>
<p>   问：体既是一，云何说别？<br>   答：一者是说之体，说是体之用。为随事应用，故云体同说别；喻如天上一日，一置种种盆器盛水，一一器中皆有于日，诸器中日悉皆圆满，与天上日亦无差别，故云体同。为随器立名，即有差别，所以有别，故云体同，说即有别。所现诸日悉皆圆满，于上本日，亦无损减，故云无尽也。</p>
<p>   问：经云不生不灭，何法不生？何法不灭？<br>   答：不善不生，善法不灭。</p>
<p>   问：何者善？何者不善？<br>   答：不善者是染漏心，善法者是无染漏心；但无染无漏，即是不善不生；得无染无漏时，即清净圆明，湛然常寂，毕竟不迁，是名善法不灭也；此即是不生不灭。</p>
<p>   问：菩萨戒云：众生受佛戒，即入诸佛位，位同大觉已，真是诸佛子。其义云何？<br>   答：佛戒者，清净心是也。若有人发心修行清净行，得无所受心者，名受佛戒也。过去诸佛皆修清净无受行，得成佛道；今时有人发心，修无受清净行者，即与佛功德等用，无有异也，故云入诸佛位也。如是悟者，与佛悟同，故云位同大觉已，真是诸佛子。从清净心生智，智清净名为诸佛子，亦名真佛子。</p>
<p>   问：只如佛之与法，为是佛在先？为是法在先？若法在先，法是何佛所说？若佛在先，承何教而成道？<br>   答：佛亦在法先，亦在法后。</p>
<p>   问：因何佛法先后？<br>   答：若据寂灭法，是法先佛后；若据文字法，是佛先法后。何以故？一切诸佛，皆因寂灭法而得成佛，即是法先佛后。经云：诸佛所师，所谓法也；得成道已，然始广说十二部经，引化众生，众生承佛法教修行得成佛，即是佛先法后也。</p>
<p>   问：云何是说通宗不通？<br>   答：言行相违，即是说通宗不通。</p>
<p>   问：云何是宗通说亦通？<br>   答：言行无差，即是说通宗亦通。</p>
<p>   问：经云：到不到、不到到之法云何？<br>   答：说到行不到，名为到不到；行到说不到，名为不到到；行说俱到，名为到到。</p>
<p>   问：佛法不尽有为，不住无为。何者是不尽有为？何者是不住无为？<br>   答：不尽有为者，从初发心，至菩提树下成等正觉，后至双林入般涅槃，于中一切法，悉皆不舍，即是不尽有为也。不住无为者，虽修无念，不以无念为证；虽修空，不以空为证；虽修菩提涅槃无相无作，不以无相无作为证；即是不住无为也。</p>
<p>   问：为有地狱，为无地狱？<br>   答：亦有亦无。</p>
<p>   问：云何亦有亦无？<br>   答：为随心所造一切恶业，即有地狱；若心无染，自性空故，即无地狱。</p>
<p>   问：受罪众生有佛性否？<br>   答：亦有佛性。</p>
<p>   问：既有佛性，正入地狱时佛性同入否？<br>   答：不同入。</p>
<p>   问：正入之时佛性复在何处？<br>   答：亦同入。</p>
<p>   问：既同入，正入时，众生受罪，佛性亦同受罪否？<br>   答：佛性虽随众生同入，是众生自受罪苦，佛性元来不受。</p>
<p>   问：既同入，因何不受？<br>   答：众生者，是有相，有相者，即有成坏；佛性者，是无相，无相者，即是空性也。是故真空之性，无有坏者，喻如有人于空积薪，薪自受坏，空不受坏也。空喻佛性，薪喻众生，故云同入而不同受也。</p>
<p>   问：转八识成四智，束四智成三身，几个识共成一智？几个识独成一智？<br>   答：眼耳鼻舌身，此五识共成成所作智，第六是意识独成妙观察智，第七意独成平等性智，第八含藏识独成大圆镜智。问此四智为别为同？答：体同名别。</p>
<p>   问：体既同，云何名别？既随事立名，正一体之时，何者是大圆镜智？<br>   答：湛然空寂，圆明不动，即大圆镜智。能对诸尘不起爱憎，即是二性空，二性空即平等性智。能入诸根境界，善能分别，不起乱想而得自在，即是妙观察智。能令诸根随时应用，悉入正受，无二相者，即是成所作智。</p>
<p>   问：束四智成三身者，几个智共成一身？几个智独成一身？<br>   答：大圆镜智独成法身，平等性智独成报身，妙观察智与成所作智共成化身。此三身亦假立名字分别，只令未解者看，若了此理，亦无三身应用。何以故？为体性无相，从无住本而立，亦无无住本。</p>
<p>   问：云何是见佛真身？<br>   答：不见有无，即是见佛真身。</p>
<p>   问：云何不见有无即是见佛真身？<br>   答：有因无立，无因有显；本不立有，无亦不存；既不存无，有从何得？有之与无，相因始有；既相因而有，悉是生灭也。但离此二见，即是见佛真身。</p>
<p>   问：只如有无尚不可交建立，真身复从何而立？<br>   答：为有问故，若无问时，真身之名亦不可立。何以故？譬如明镜人，若对物像时即现像，若不对像时，终不见像。</p>
<p>   问：云何是常不离佛？<br>   答：心无起灭，对境寂然，一切时中，毕竟空寂，即是常不离佛。</p>
<p>   问：何者是无为法？<br>   答：有为是。</p>
<p>   问：今问无为法，因何答有为是？<br>   答：有因无立，无因有显；本不立有，无从何生？若论真无为者，即不取有为，亦不取无为，是真无为法也。何以故？经云：若取法相，即著我人，若取非法相，即著我人；是故不应取法，不应取非法，即是取真法也。若了此理，即真解脱，即会不二法门。</p>
<p>   问：何者是中道义？<br>   答：边义是。</p>
<p>   问：今问中道，因何答边义是？<br>   答：边因中立，中因边生；本若无边，中从何有？今言中者，因边始有，故知中之与边，相因而立，悉是无常；色受想行识，亦复如是。</p>
<p>   问：何名五阴等？<br>   答：对色染色，随色受生，名为色阴。为领纳八风，好集邪信，即随领受中生，名为受阴。迷心取想，随想受生，名为想阴。结集诸行，随行受生，名为行阴。于平等体，妄起分别系著，随识受生，名为识阴。故云：五阴。</p>
<p>   问：经云：二十五有，何者是？<br>   答：受后有身是也。后有身者，即六道受生也。为众生现世心迷，好结诸业，后即随业受生，故云：后有也。世若有人，志修究竟解脱，证无生法忍者，即永离三界，不受后有；不受后有者，即证法身；法身者，即是佛身。</p>
<p>   问：二十五有名，云何分别？<br>   答：本体是一，为随用立名，显二十五有。二十五有：十恶、十善、五阴是。</p>
<p>   问：云何是十恶十善？<br>   答：十恶：杀、盗、淫，妄言、绮语、两舌、恶口，乃至贪、嗔、邪见，此名十恶。十善者，但不行十恶即是也。</p>
<p>   问：上说无念，尚未尽决。<br>   答：无念者，一切处无心是；无一切境界，无余思求是；对诸境色，永无起动，是即无念。无念者，是名真念也；若以念为念者，即是邪念，非为正念。何以故？经云：若教人大念，名为非念。有六念名为邪念，无六念者，即真念。经云：善男子！我等住于无念法中，得如是金色三十二相，放大光明，照无余世界，不可思议功德，佛说之犹不尽，何况余乘能知也。得无念者，六根无染故，自然得入诸佛知见；得如是者，即名佛藏，亦名法藏；即能一切佛、一切法。何以故？为无念故。经云：一切诸佛等，皆从此经出。</p>
<p>   问：既称无念，入佛知见，复从何立？<br>   答：从无念立。何以故？经云：从无住本，立一切法。又云：喻如明鉴，鉴中虽无像，而能现万像。何以故？为鉴明故，能现万像；学人为心无染故，妄念不生，我人心灭，毕竟清净；以清净故，能生无量知见。顿悟者，不离此生，即得解脱。何以知之？譬如师子儿，初生之时，即真师子；修顿悟者，亦复如是，即修之时，即入佛位；如竹春生笋，不离于春，即与母齐，等无有异。何以故？为心空故。修顿悟者，亦复如是，为顿除妄念，永绝我人，毕竟空寂，即与佛齐，等无有异，故云即凡即圣也。修顿悟者，不离此身，即超三界。经云：不坏世间，而超世间；不舍烦恼，而入涅槃。不修顿悟者，犹如野干，随逐师子，经百千劫，终不得成师子。又问：真如之性，为实空，为实不空？若言不空，即是有相。若言空者，即是断灭。一切众生，当依何修，而得解脱？答：真如之性，亦空亦不空。何以故？真如妙体，无形无相，不可得也，是名亦空；然于空无相体中，具足恒沙之用，即无事不应，是名亦不空。经云：解一即千从，迷一即万惑；若人守一，万事毕，是悟道之妙也。经云：森罗及万像，一法之所印。云何一法中，而生种种见？如此功业，由行为本；若不降心，依文取证，无有是处；自诳诳他，彼此俱坠。努力努力！细细审之，只是事来不受，一切处无心，得如是者，即入涅槃，证无生法忍，亦名不二法门、亦名无诤、亦名一行三昧。何以故？毕竟清净，无我人故；不起爱憎，是二性空，是无所见，即是真如无得之辩。此论不传无信，唯传同见同行，当观前人有诚信心，堪任不退者，如是之人，乃可为说，示之令悟。吾作此论，为有缘人，非求名利，只如诸佛所说，千经万论，只为众生迷故，心行不同，随邪应说，即有差别；如论究竟解脱理者，只是事来不受，一切处无心，永寂如空，毕竟清净，自然解脱；汝莫求虚名，口说真如，心似猿猴，即言行相违，名为自诳，当堕恶道；莫求一世虚名快乐，不觉长劫受殃。努力努力！众生自度，佛不能度；若佛能度众生时，过去诸佛如微尘数，一切众生总应度尽，何故我等，至今流浪生死，不得成佛；当知众生自度，佛不能度。努力努力自修！莫倚他佛力。经云：夫求法者，不著佛求。</p>
<p>   问：于来世中，多有杂学之徒，云何共住？<br>   答：但和其光，不同其业，同处不同住。经云：随流而性常也。只如学道者，自为大事因缘解脱之事，俱勿轻未学，敬学如佛；不高己德，不疾彼能；自察于行，不举他过；于一切处，悉无妨碍，自然快乐也。重说偈云：</p>
<pre><code>忍辱第一道    先须除我人    事来无所受    即真菩提身
</code></pre>
<p>   金刚经云：通达无我法者：如来说名真是菩萨，又云：不取亦不舍，永断于生死；一切处无心，即名诸佛子。涅槃经云：如来证涅槃，永断于生死。偈曰：</p>
<p>  我今意况大好    他人骂时无恼    无言不说是非    涅槃生死同道<br>    识达自家本宗    犹来无有青草    一切妄想分别    将知世人不了<br>    寄言凡夫末代    除却心中蒿草    我今意况大宽    不语无事心安<br>    从容自在解脱    东西去易不难    终日无言寂寞    念念向理思看<br>    自然逍遥见道    生死定不相干    我今意况大奇    不向世上侵欺<br>    荣华总是虚诳    弊衣粗食充饥    道逢世人懒语    世人咸说我疾<br>    外道瞪瞪暗钝    心中明若琉璃    默契罗侯密行    非汝凡夫所知<br>    吾恐汝等不会了真解脱理，再示汝等。</p>
<span id="more"></span>
<p>   问：维摩经云：欲得净土，当净其心。云何是净心？<br>   答：以毕竟净为净。</p>
<p>   问：云何是毕竟净为净？<br>   答：无净无无净，即是毕竟净。</p>
<p>   问：云何是无净无无净？<br>   答：一切处无心是净，得净之时，不得作净想。即名无净也。得无净时，亦不得作无净想，即是无无净也。</p>
<p>   问：修道者，以何为证？<br>   答：毕竟证为证。</p>
<p>   问：云何是毕竟证？<br>   答：无证无无证，是名毕竟证。</p>
<p>   问：云何是无证？云何是无无证？<br>   答：于外不染色声等，于内不起妄念心，得如是者即名为证；得证之时，不得作证想，即名无证也；得此无证之时，亦不得作无证想，是名无证即名无无证也。</p>
<p>   问：云何解脱心？<br>   答：无解脱心，亦无无解脱心，即名真解脱也。经云：法尚应舍，何况非法！法者是有，非法是无也；但不取有无，即真解脱。</p>
<p>   问：云何得道？<br>   答：以毕竟得为得。</p>
<p>   问：云何是毕竟得？<br>   答：无得无无得，是名毕竟得。</p>
<p>   问：云何是毕竟空？<br>   答：无空无无空，即名毕竟空。</p>
<p>   问：云何是真如定？<br>   答：无定无无定，即名真如定。经云：无有定法名阿耨多罗三藐三菩提，亦无定法如来可说。经云：虽修空不以空为证，不得作空想，即是也。虽修定不以定为证，不得作净想，即是也。若得定得净，得一切处无心之时，即作得如是想者，皆是妄想，即被系缚，不名解脱；若得如是之时，了了自知得自在，即不得将此为证，亦不得作如是想，即得解脱。经云：若起精进心，是妄非精进；若能心不妄，精进无有涯。</p>
<p>   问：云何是中道？<br>   答：无中间、亦无二边，即中道也。云何是二边？答：为有彼心、有此心，即是二边。云何名彼心此心？答：外缚色声，名为彼心；内起妄念，名为此心。若于外不染色，即名无彼心；内不生妄念，即名无此心。此非二边也。心既无二边，中亦何有哉？得如是者，即名中道，真如来道。如来道者，即一切觉人解脱也。经云：虚空无中边，诸佛身亦然。然一切色空者，即一切处无心也。一切处无心者，即一切色性空，二义无别，亦名色空，亦名色无法也。汝若离一切处无心，得菩提、解脱、涅槃、寂灭、禅定、见性者，非也。一切处无心者，即修菩提、解脱、涅槃、寂灭、禅定、乃至六度，皆见性处。何以故？金刚经云：无有少法可得，是名阿耨多罗三藐三菩提也。</p>
<p>   问：若有修一切诸行俱足成就，得受记否？<br>   答：不得。</p>
<p>   问：若以一切法无修，得成就、得受记否？<br>   答：不得。</p>
<p>   问：若恁么时当以何法而得受记？<br>   答：不以有行，亦不以无行，即得受记。何以故？维摩经云：诸行性相，悉皆无常。涅槃经云：佛告迦叶：诸行是常，无有是处。汝但一切处无心，即无诸行，亦无无行，即名受记。所言一切处无心者，无憎爱心是。言憎爱者，见好事不起爱心，即名无爱心也；见恶事亦不起憎心，即名无憎心也。无爱者，即名无染心，即是色性空也。色性空者，即是万缘俱绝。万缘俱绝者，自然解脱。汝细看之，若未惺惺了时，即须早问，勿使空度。汝等若依此教修，不解脱者，吾即终身为汝受大地狱。吾若诳汝者，吾当所生处为师子虎狼所食。汝若不依教，自勤修，即不知也；一失人身，万劫不复。努力努力！须合知尔。</p>
<p>卷下</p>
<p>诸方门人参问语录</p>
<p>   师讳慧海。建州人。姓朱氏。依越州大云寺智和尚受业。初参马祖。祖问从何处来？曰：越州大云寺来。祖曰：来此拟须何事？曰：来求佛法。祖曰：自家宝藏不顾，抛家散走作什么？我这里一物也无，求什么佛法。师遂礼拜问曰：阿那个是慧海自家宝藏？祖曰：即今问我者，是汝宝藏，一切具足，更无欠少，使用自在，何假向外求觅？师于言下大悟，识自本心，不由知觉。踊跃礼谢，师事六载。后以受业师年老，遽归奉养；乃晦述藏用，外示痴讷，自撰顿悟入道要门论一卷；法侄玄晏，窃出江外呈马祖。祖览讫。谓众曰：越州有大珠，圆明光透，自在无遮障处也。众中有知师姓朱者，迭相推识，结契来越上，寻访依附。时号大珠和尚。</p>
<p>   师谓学徒曰：我不会禅，立无一法可示于人，故不劳汝久立，且自歇去。时学侣渐多，日夜叩激，事不得已，随问随答，其辩无碍。时有法师数人来谒。曰：拟伸一问，师还对否？师曰：深潭月影，任意撮摩。问：如何是佛？师曰：清潭对面，非佛而谁？众皆茫然。良久，其僧又问：师说何法度人？师曰：贫道未曾有一法度人。曰：禅师家浑如此？！师却问曰：大德说何法度人。曰：讲金刚般若经。师曰：讲几座来？曰：二十余座。师曰：此经是阿谁说？僧抗声曰：禅师相弄，岂不知是佛说耶？！师曰：若言如来有所说法，则为谤佛，是人不解我所说义；若言此经不是佛说，则是谤经；请大德说看。僧无对。师少顷又问：经云：若以色见我，以音声求我，是人行邪道，不能见如来。大德且道阿那个是如来？曰：某甲到此却迷去。师曰：从来未悟，说什么却迷。僧曰：请禅师为说。师曰：大德讲经二十余座，却不识如来。其僧再礼拜，愿垂开示。师曰：如来者，是诸法如义，何得忘却？曰：是，是诸法如义。师曰：大德！是亦未是。曰：经文分明，那得未是？师曰：大德如否？曰：如。师曰：木石如否？曰：如。师曰：大德如同木石如否？曰：无二。师曰：大德与木石何别？僧无对。乃叹云：此上人者，难为酬对。良久却问：如何是大涅槃？师曰：不造生死业。问曰：如何是生死业？师曰：求大涅槃是生死业，舍垢取净是生死业，有得有证是生死业，不脱对治门是生死业。曰：云何即得解脱？师曰：本自无缚，不用求解，直用直行，是无等等。僧曰：禅师如和尚者，实谓希有！礼谢而去。有行者问：即心即佛，那个是佛？师云：汝疑那个不是佛？指出看。无对。师曰：达即遍境是，不悟永乖疏。</p>
<p>   有律师法明谓师曰：禅师家多落空。师曰：却是座主家多落空。法明大惊曰：何得落空？师曰：经论是纸墨文字，纸墨文字者俱空设，于声上建立名句等法，无非是空。座主执滞教体，岂不落空？法明曰：禅师落空否？师曰：不落空。曰：何以不落空？师曰：文字等皆从智慧而生，大用现前，那得落空。法明曰：故知一法不达，不名悉达。师曰：律师不唯落空，兼乃错用名言。法明作色问曰：何处是错？师曰：律师未辨华竺之音，如何讲说？曰：请禅师指出法明错处。师曰：岂不知悉达是梵语耶？！律师虽省过，而心犹愤然。（具梵语：萨婆曷刺他悉陀。中国翻云：一切义成。旧云悉达多，犹是讹略。）又问曰：夫经律论是佛语，读诵依教奉行，何故不见性？师曰：如狂狗赻块，师子咬人；经律论是自性用，读诵者是性法。法明又曰：阿弥陀佛有父母及姓否？师曰：阿弥陀姓憍尸迦，父名月上，母名殊胜妙颜。曰：出何教文？师曰：出陀罗尼集。法明礼谢赞叹而退。</p>
<p>   有三藏法师问：真如有变易否？师曰：有变易。三藏曰：禅师错也。师却问：三藏有真如否？曰：有。师曰：若无变易，决定是凡僧也。岂不闻善知识者，能回三毒为三聚净戒，回六识为六神通，回烦恼作菩提，回无明为大智；真如若无变易，三藏真是自然外道也。三藏曰：若尔者，真如即有变易。师曰：若执真如有变易，亦是外道。曰：禅师适来说真如有变易，如今又道不变易，如何即是的当？！师曰：若了了见性者，如摩尼珠现色，说变亦得，说不变亦得。若不见性人，闻说真如变，便作变解；闻说不变，便作不变解。三藏曰：故知南宗，实不可测！</p>
<p>   有道流问：世间有法过自然否？师曰：有。曰：何法过得？师曰：能知自然者。曰：元气是道否？师曰：元气自元气、道自道。曰：若如是者，则应有二。师曰：知无两人。又问：云何为邪？云何为正？师曰：心逐物为邪，物从心为正。有源律师来问：和尚修道还用功否？师曰：用功。曰：如何用功？师曰：饥来吃饭，困来即眠。曰：一切人总如是，同师用功否？师曰：不同。曰：何故不同？师曰：他吃饭时不肯吃饭，百种须索；睡时不肯睡，千般计校；所以不同也。律师杜口。</p>
<p>   有韫光大德问：禅师自知生处否？师曰：未曾死，何用论生。知生即是无生法，无离生法说有无生。祖师云：当生即不生。曰：不见性人，亦得如此否？师曰：自不见性，不是无性。何以故？见即是性，无性不能见。识即是性，故名识性。了即是性，唤作了性。能生万法，唤作法性，亦名法身。马鸣祖师云：所言法者，谓众生心。若心生，故一切法生；若心无生，法无从生，亦无名字。迷人不知法身无象，应物现形，遂唤青青翠竹总是法身，郁郁黄花无非般若。黄华若是般若，般若即同无情；翠竹若是法身，法身即同草木；如人吃笋，应总吃法身也；如此之言，宁堪齿录？对面迷佛，长劫希求，全体法中，迷而外觅；是以解道者，行住坐卧，无非是道；悟法者，纵横自在，无非是法。大德又问：太虚能生灵智否？真心缘于善恶否？贪欲人是道否？执是执非人向后心通否？触境生心人有定否？住于寂寞人有慧否？怀高傲物人有我否？执空执有人有智否？寻文取证人、苦行求佛人、离心求佛人、执心是佛人，此皆称道否？请禅师一一开示。师曰：太虚不生灵智，真心不缘善恶，嗜欲深者机浅，是非交争者未通，触境生心者少定，寂寞忘机者慧沈，傲物高心者我壮，执空执有者皆愚，寻文取证者益滞，苦行求佛者俱迷，离心求佛者外道，执心是佛者为魔。大德曰：若如是应毕竟无所有。师曰：毕竟是大德，不是毕竟无所有。大德踊跃礼谢而去。</p>
<p>   师上堂曰：诸人幸自好个无事人，苦死造作，要担枷落狱作么？！每日至夜奔波，道我参禅学道、解会佛法，如此转无交涉也。只是逐声色走，有何歇时？贫道闻江西和尚道：汝自家宝藏一切具足，使用自在，不假外求。我从此一时休去，自己财宝，随身受用，可谓快活；无一法可取，无一法可舍，不见一法生灭相，不见一法去来相，遍十方界，无一微尘许不是自家财宝；但自仔细观察自心一体三宝，常自现前，无可疑虑，莫寻思、莫求觅，心性本来清净。故华严经云：一切法不生，一切法不灭；若能如是解，诸佛常现前。又净名经云：观身实相，观佛亦然。若不随声色动念，不逐相貌生解，自然无事。去！莫久立，珍重！此日大众普集，久而不散。师曰：诸人何故在此不去？贫道已对面相呈，还肯休么？有何事可疑？莫错用心，枉费气力，若有疑情，一任诸人恣意早问。时有僧法渊问曰：云何是佛？云何是法？云何是僧？云何是一体三宝？愿师垂示。师曰：心是佛，不用将佛求佛；心是法，不用将法求法；佛法无二，和合为僧，即是一体三宝。经云：心、佛及众生，是三无差别；身口意清净，名为佛出世；三业不清净，名为佛灭度；喻如嗔时无喜，喜时无嗔，唯是一心，实无二体。本智法尔无漏现前，如蛇化为龙，不改其鳞；众生回心作佛，不改其面。性本清净，不待修成，有证有修，即同增上慢者；真空无滞，应用无穷，无始无终利根顿悟，用无等等，即是阿耨菩提；心无形相，即是微妙色身；无相即是实相法身；性相体空，即是虚空无边身；万行庄严，即是功德法身。此法身者，乃是万化之本，随处立名，智用无尽，名无尽藏。能生万法，名本法藏，具一切智，名智慧藏。万法归如，名如来藏。经云：如来者即诸法如义。又云：世间一切生灭法，无有一义不归如也。</p>
<p>   有客问云：弟子未知律师、法师、禅师何者最胜？愿和尚慈悲指示。师曰：夫律师者，启毗尼之法藏，传寿命之遗风，洞持犯而达开遮，秉威仪而行轨范，牒三番羯磨作四果初因；若非宿德白眉，焉敢造次？夫法师者，踞师子之座，泻悬河之辩，对稠人广众，启凿玄关，开般若妙门，等三轮空施，若非龙象蹴蹋，安敢当斯？夫禅师者，撮其枢要，直了心源，出没卷舒，纵横应物咸均事理，顿见如来，拔生死深根，获现前三昧；若不安禅静虑，到这里总须茫然。随机授法，三学虽殊，得意忘言，一乘何异？故经云：十方佛土中，唯有一乘法，无二亦无三，除佛方便说，但以假名字，引导诸众生。客曰：和尚深达佛旨，得无碍辩。又问：儒道释三教，为同为异？师曰：大量者用之即同，小机者执之即异；总从一性上起用，机见差别成三；迷悟由人，不在教之异同。</p>
<p>   讲唯识道光座主问曰：禅师用何心修道？师曰：老僧无心可用，无道可修。曰：既无心可用，无道可修，云何每日聚众劝人学禅修道？师曰：老僧尚无卓锥之地，什么处聚众来？老僧无舌，何曾劝人来？曰：禅师对面妄语。师曰：老僧尚无舌劝人，焉解妄语？曰：某甲知不会禅师语论也。师曰：老僧自亦不会。</p>
<p>   讲华严志座主问：何故不许青青翠竹尽是法身、郁郁黄华无非般若？师曰：法身无象、应翠竹以成形，般若无知、对黄华而显相，非彼黄华翠竹、而有般若法身也。故经云：佛真法身，犹若虚空，应物现形，如水中月；黄华若是般若，般若即同无情；翠竹若是法身，翠竹还能应用？座主会么？曰：不了此意。师曰：若见性人，道是亦得，道不是亦得，随用而说，不滞是非；若不见性人，说翠竹著翠竹，说黄华著黄华，说法身滞法身，说般若不识般若；所以皆成诤论。志礼谢而去。</p>
<p>   人问：将心修行，几时得解脱？师曰：将心修行，喻如滑泥洗垢；般若玄妙，本自无生，大用现前，不论时节。曰：凡夫亦得如此否？师曰：见性者即非凡夫，顿悟上乘，超凡越圣。迷人论凡论圣，悟人超越生死涅槃。迷人说事说理，悟人大用无方。迷人求得求证，悟人无得无求。迷人期远劫证，悟人顿见。维摩座主问：经云：彼外道六师等，是汝之师，因其出家，彼知所堕，汝亦随堕；其施汝者，不名福田；供养汝者，堕三恶道，谤于佛，毁于法；不入众数，终不得灭度；汝若如是，乃可取食。今请禅师明为解说。师曰：迷徇六根者，号之为六师；心外求佛，名为外道；有物可施，不名福田；生心受供，堕三恶道；汝若能谤于佛者，是不著佛求；毁于法者，是不著法求；不入众数者，是不著僧求；终不得灭度者，智用现前；若有如是解者，便得法喜禅悦之食。</p>
<p>   有行者问：有人问佛答佛、问法答法、唤作一字法门，不知是否？师曰：如鹦鹉学人语话，自语不得，为无智慧故；譬如将水洗水，将火烧火，都无义趣。</p>
<p>   人问：言之与语，为同为异？师曰：一也，谓言成句名语矣。且如灵辩滔滔，譬大川之流水；峻机叠叠，如圆器之倾珠；所以廓万象，号悬河；剖乎义海，此是语也。言者一字表心也，内著玄微，外现妙相，万机挠而不乱，清浊混而常分，齐王犹惭大夫之辞，文殊尚叹净名之说，今之常人，云何能解？</p>
<p>   源律师问：禅师常谭即心是佛，无有是处；且一地菩萨，分身百佛世界，二地增于十倍；禅师试现神通看！师曰：阇梨自己是凡是圣？曰：是凡。师曰：既是凡僧，能问如是境界？经云：仁者心有高下，不依佛慧，此之是也。又问：禅师每云若悟道，现前身便解脱，无有是处！师曰：有人一生作善，忽然偷物入手，即身是贼否？曰：故，知是也。师曰：如今了了见性，云何不得解脱？曰：如今必不可，须经三大阿僧祗劫始得。师曰：阿僧祗劫还有数否？源抗声曰：将贼比解脱，道理得通否？师曰：阇梨自不解道，不可障一切人解；自眼不开，嗔一切人见物。源作色而去，云：虽老浑无道！师曰：即行去者是汝道？</p>
<p>   讲止观慧座主问：禅师辨得魔否？师曰：起心是天魔，不起心是阴魔，或起不起是烦恼魔；我正法中无如是事。曰：一心三观义又如何？师曰：过去心已过去，未来心未至，现在心无住，于其中间，更用何心起观？曰：禅师不解止观。师曰：座主解否？曰：解。师曰：如智者大师，说止破止，说观破观；住止没生死，住观心神乱，为当将心止心、为复起心观观？若有心观，是常见法；若无心观，是断见法；亦有亦无，成二见法；请座主仔细说看！曰：若如是问，俱说不得也。师曰：何曾止观！</p>
<p>   人问般若大否？师曰：大。曰：几许大？师曰：无边际。曰：般若小否？师曰：小。曰：几许小。师曰：看不见。曰：何处是？师曰：何处不是。</p>
<p>   维摩座主问：经云：诸菩萨各入不二法门，维摩默然、是究竟否？师曰：未是究竟，圣意若尽，第三卷更说何事？座主良久曰：请禅师为说未究竟之意。师曰：如经第一卷，是引众呼十大弟子住心。第二诸菩萨各说入不二法门，以言显于无言；文殊以无言，显于无言，维摩不以言，不以无言。故默然收前言也。第三卷，从默然起说，又显神通作用，座主会么？曰：奇怪如是！师曰：亦未如是！曰：何故未是？师曰：且破人执情，作如此说；若据经意，只说色心空寂，令见本性；教且伪行入真行，莫向言语纸墨上讨意度，但会净名两字便得；净者本体也，名者迹用也；从本体起迹用，从迹用归本体；体用不二，本迹非殊。所以古人道：本透虽殊、不思议一也，一亦非一；若识净名两字假号，更说什么究竟与不究竟？无前无后，非本非末，非净非名，只示众生本性不思议解脱。若不见性人，终身不见理。</p>
<p>   僧问：万法尽空，识性亦尔；譬如水泡，一散更无再合；身死更不再生，即是空无；何处更有识性？师曰：泡因水有，泡散可即无水？身因性起，身死岂言性灭？曰：既言有性将出来看。师曰：汝信有明朝否？曰：信。师曰：找将明朝来看。曰：明朝实是有，如今不可得。师曰：明朝不可得，不是无明朝；汝自不见性，不可是无性；今见著衣吃饭，行住坐卧，对面不识，可谓愚迷；汝欲见明朝，与今日不异；将性灭性，万劫终不见；亦如有人不见日，不是无日。</p>
<p>   讲青龙疏座主问：经云：无法可说，是名说法。禅师如何体会？师曰：为般若体毕竟清净，无有一物可得，是名无法；即于般若空寂体中，具河沙之用，即无事不知，是名说法。故云无法可说，是名说法。</p>
<p>   讲华严座主问：禅师信无情是佛否？师曰：不信。若无情是佛者，活人应不如死人，死驴死狗亦应胜于活人。经云：佛身者即法身也，从戒定慧生，从三明六通生，从一切善法生；若说无情是佛者，大德如今便死，应作佛去。</p>
<p>   有法师问：持般若经，最多功德，师还信否？师曰：不信。曰：若尔。灵验传十余卷，皆不堪信也。师曰：生人持孝，自有感应，非是白骨能有感应。经是文字纸墨，文字纸墨性空，何处有灵验？灵验者在持经人用心，所以神通感物；试将一卷经安著案上，无人受持，自能有灵验否？</p>
<p>   僧问：未审一切名相及法相、语之与默，如何通会、即得无前后？师曰：一念起时，本来无相无名，何得说有前后？不了名相本净，妄计有前有后。夫名相关锞，非智钥不能开；中道者病在中道，二边者病在二边，不知现用是无等等法身；迷悟得失，常人之法；自起生灭，埋没正智；或断烦恼，或求菩提，背却般若。</p>
<p>   人问：律师何故不信禅？师曰：理幽难显，名相易持；不见性者，所以不信；若见性者，号之为佛；识佛之人，方能信入；佛不远人，而人远佛；佛是心作，迷人向文字中求，悟人向心而觉。迷人修因待果，悟人了无心相。迷人执物守我为己，悟人般若应用现前。愚人执空执有生滞，智人见性了相灵通。干慧辩者口疲，大智体了心泰。菩萨触物斯照，声闻怕境昧心。悟者日用无生，迷人见前隔佛。</p>
<p>   人问：如何得神通去？师曰：神性灵通，遍周沙界，山河石壁，去来无碍；刹那万里，往返无踪；火不能烧，水不能溺；愚人自无心智，欲得四大飞空。经云：取相凡夫，随宜为说；心无形相，即是微妙色身；无相即是实相，实相体空，唤作虚空无边身，万行庄严，故云功德法身。即此法身，是万行之本，随用立名，实而言之，只是清净法身也。</p>
<p>   人问：一心修道，过去业障得消灭否？师曰：不见性人，未得消灭；若见性人，如日照霜雪。又见性人，犹如积草等须弥山，只用一星之火；业障如草，智慧似火。曰：云何得知业障尽？师曰：见前心通，前后生事，犹如对见；前佛后佛，万法同时。经云：一念知一切法是道场，成就一切智故。</p>
<p>   有行者问：云何得住正法？师曰：求住正法者是邪，何以故？法无邪正故。曰：云何得作佛去？师曰：不用舍众生心，但莫污染自性。经云：心、佛及众生，是三无差别。曰：若如是解者，得解脱否？师曰：本自无缚，不用求解；法过语言文字，不用数句中求；法非过现未来，不可以因果中契；法过一切，不可比对；法身无象，应物现形，非离世间而求解脱。</p>
<p>   僧问：何者是般若？师曰：汝疑不是者说说看！又问：云何得见性？师曰：见即是性，无性不能见。又问：如何是修行？师曰：但莫污染自性，即是修行；莫自欺诳，即是修行；大用现前，即是无等等法身。又问：性中有恶否？师曰：此中善亦不立。曰：善恶俱不立，将心何处用？师曰：将心用心，是大颠倒。曰：作么生即是？师曰：无作么生，亦无可是。</p>
<p>   人问：有人乘船船底刺杀螺蚬，为是人受罪、为复船当罪？师曰：人船两无心，罪正在汝；譬如狂风折树损命，无作者无受者；世界之中，无非众生受苦处。</p>
<p>   僧问：未审托情势、指境势、语默势，乃至扬眉动目等势，如何得通会于一念间？师曰：无有性外事；用妙者，动寂俱妙；心真者，语默总真；会道者，行住坐卧是道；为迷自性，万惑滋生。又问：如何是法有宗旨？师曰：随其所立即有众义，文殊于无住本，立一切法。曰：莫同太虚否？师曰：汝怕同太虚否？曰：怕。师曰：解怕者不同太虚。又问：言方不及处，如何得解？师曰：汝今正说时，疑何处不及？</p>
<p>   有宿德十余人同问：经云：破灭佛法。未审佛法可破灭否？师曰：凡夫外道，谓佛法可破灭，二乘人谓不可破灭，我正法中无此二见。若论正法，非但凡夫外道，未至佛地者，二乘亦是恶人。又问：真法幻法空法非空法，各有种性否？师曰：夫法虽无种性，应物俱现；心幻也，一切俱幻，若有一法不是幻者，幻即有定；心空也，一切皆空，若有一法不空，空义不立；迷时人逐法，悟时法由人；如森罗万象，至空而极；百川众流，至海而极；一切贤圣，至佛而极；十二分经，五部毗尼，五围陀论，至心而极；心者是总持之妙本，万法之洪源，亦名大智慧藏，无住涅槃，百千万名，尽心之异号耳。又问：如何是幻？师曰：幻无定相，如旋火轮，如乾闼婆城，如机关木人，如阳焰，如空华，俱无实法。又问：何名大幻师？师曰：心名大幻师，身为大幻城，名相为大幻衣食，河沙世界，无有幻外事。凡夫不识幻，处处迷幻业。声闻怕幻境，昹心而入寂。菩萨识幻法，达幻体，不拘一切名相。佛是大幻师，转大幻法轮，成大幻涅槃；转幻生灭，得不生不灭；转河沙秽土，成清净法界。</p>
<p>   僧问：何故不许诵经，唤作客语？师曰：如鹦鹉只学人言，不得人意；经传佛意，不得佛意而但诵，是学语人，所以不许。曰：不可离文字言语别有意耶？师曰：汝如是说，亦是学语。曰：同是语言，何偏不许？师曰：汝今谛听，经有明文，我所说者，义语非文；众生说者，文语非义。得意者越于浮言，悟理者超于文字；法过语言文字，何向数句中求？是以发菩提者，得意而忘言，悟理而遗教，亦犹得鱼忘筌，得兔忘睇也。</p>
<p>   有法师问：念佛是有相大乘，禅师意如何？师曰：无相犹非大乘，何况有相？经云：取相凡夫，随宜为说。又问：愿生净土，未审实有净土否？师曰：经云：欲得净土，当净其心；随其心净，即佛土净；若心清净，所在之处，皆为净土；譬如生国王家，决定绍王业，发心向佛道，是生净佛国；其心若不净，在所生处，皆是秽土；净秽在心，不在国土。又问：每闻说道，未审何人能见？师曰：有慧眼者能见。曰：甚乐大乘，如何学得？师曰：悟即得，不悟不得。曰：如何得悟去？师曰：但谛观。曰：似何物？师曰：无物似。曰：应是毕竟空。师曰：空无毕竟。曰：应是有。师曰：有而无相。曰：不悟如何？师曰：大德自不悟，亦无人相障。又问：佛法在于三际否？师曰：见在无相，不在其外；应用无穷，不在于内；中间无住处，三际不可得。曰：此言大混。师曰：汝正说混之一字时，在内外否？曰：弟子究检内外无踪迹。师曰：若无踪迹，明知上来语不混。曰：如何得作佛？师曰：是心即佛，是心作佛。曰：众生入地狱，佛性入否？师曰：如今正作恶时，更有善否？曰：无。师曰：众生入地狱，佛性亦如是。曰：一切众生皆有佛性如何？师曰：作佛用是佛性，作贼用是贼性，作众生用是众生性；性无形相，随用立名。经云：一切圣贤，皆以无为法而有差别。</p>
<p>   僧问：何者是佛？师曰：离心之外，即无有佛。曰：何者是法身？师曰：心是法身，谓能生万法，故号法界之身。起信论云：所言法者，谓众生心；即依此心，显示摩诃衍义。又问：何名有大经卷，内在一微尘？师曰：智慧是经卷。经云：有大经卷，量等三千大千界，内在一微尘中。一尘者，是一念心尘也，故云一念尘中，演出河沙偈，时人自不识。又问：何名大义城？何名大义王？师曰：身为大义城，心为大义王。经云：多闻者善于义，不善于言说；言说生灭，义不生灭；义无形相，在言说之外；心为大经卷，心为大义王。若不了了识心者，不名善义，只是学语人也。又问：般若经云：度九类众生，皆入无余涅槃。又云：实无众生得灭度者。此两段经文，如何通会？前后人说皆云：实度众生，而不取众生相；常疑未决，请师为说。师曰：九类众生，一身具足，随造随成；是故无明为卵生，烦恼包裹为胎生，爱水浸润为湿生，倏起烦恼为化生。悟即是佛，迷号众生。菩萨只以念念心为众生，若了念念心体空，名为度众生也。智者于自本际上度于未形，未形既空，即知实无众生得灭度者。</p>
<p>   僧问：言语是心否？师曰：言语是缘，不是心。曰：离缘何者是心？师曰：离言语无心。曰：离言语既无心，若为是心？师曰：心无形相，非离言语、非不离言语，心常湛然，应用自在。祖师云：若了心非心，始解心心法。</p>
<p>   僧问：如何是定慧等学？师曰：定是体，慧是用；从定起慧，从慧归定；如水与波，一体更无前后；名定慧等学。夫出家儿莫寻言逐语，行住坐卧，并是汝性用，什么处与道不相应？且住一时休歇去。若不随外境之风，性水常自湛湛。无事珍重！</p>
<p>初祖菩提达磨大师安心法门附（出联灯会要）</p>
<p>   迷时人逐法，解时法逐人。解时识摄色，迷时色摄识。但有心分别计校自心现量者，悉皆是梦；若识心寂灭，无一切念处，是名正觉。问：云何自心现量？答：见一切法有，有不自有，自心计作有；见一切法无，无不自无，自心计作无；乃至一切法亦如是，并是自心计作有，自心计作无。又若人造一切罪，自见己之法王，即得解脱。若从事上得解者气力壮，从事中见法者，即处处不失念；从文字解者气力弱，即事即法者深。从汝种种运为跳踉颠蹶，悉不出法界；若以法界入法界，即是痴人；凡有施为，皆不出法界心，何以故？心体是法界故。问：世间人种种学问，云何不得道？答：由见己故，所以不得道；己者，我也。至人逢苦不忧，遇乐不喜，由不见己故，所以不知苦乐，由亡己故，得至虚无；己尚自亡，更有何物而不亡也？问：说法既空，阿谁修道？答：有阿谁须修道？若无阿谁，即不须修道。阿谁者亦我也，若无我者，逢物不生是非，是者我自是，而物非是也；非者我自非，而物非非也；即心无心，是为通达佛道；即物不起见，是名达道。逢物直达，知其本源，此人慧眼开。智者任物不任己，即无取舍违顺；愚人任己不任物，即有取舍违顺。不见一物，名为见道；不行一物，名为行道；即一切处无处，即作处无作处；无作法即见佛，若见相时，即一切处见鬼；取相故，堕地狱；观法故，得解脱；若见忆想分别，即受镬汤罏炭等事，现见生死相。若见法界性，即涅槃性。无忆相分别，即是法界性。心非色，故非有；用而不废，故非无；又用而常空，故非有；空而常用，故非无。</p>
<p>   昔披阅祖灯，至大珠和尚传，云有顿悟入道要门论一卷，思仰之久，未如所愿。后于洪武己酉岁，从坏箧中得一故册，信手展卷，随览数分，如热得凉，踊跃欢喜，不能自胜！方视其首，即斯论也。复详披究，见其义理，质直诣实，如饮醍醐，如得至宝。后较诸录，得无差谬。所愿既获，不敢私秘，愿与一切众生同沾法味。复缀诸宗所问语录一卷，于后略分上下，共成一册；并达磨大师安心法门，附于卷末；总名曰：顿悟要门。谨捐布帛，命工绣梓，垂于不朽，流布十方，使天下学佛之士，各各了知正修行路，不堕邪见，顿悟自心，咸开佛慧。实仆之所志愿矣！</p>
<p>   洪武七年岁在甲寅春三月丙戍日比丘妙什焚香稽首拜题</p>
<p>   后序</p>
<p>   曩阅传灯录，至大珠海禅师，自初见马祖，及接人机语；以至泛应诸宗所问，使之结舌丧气、心悦诚服处，未尝不为之庆快而不已！盖师之言，一本于经律论之要旨，而即事即理、全体全用，以发明向上一机，杀活予夺、纵横逆顺，无不合辙而还源也。所撰顿悟入道要门论，昔既盛行，年来殊不多见。近四明比丘妙什来言，尝得此论、洎他语共一编，于弊箧断简中。宁敢私淑，乐与丛林共之！轨罄已长，俾工复锓诸梓，愿一言识其后，且由新板之文，自一至六，凡六叶以示。然尝鼎一脔，又何待睹其全书噫！大珠此编，语言文字耶？非耶？谓其语言文字，则道非语言文字；谓其非语言文字，而三藏之文，了了在目，与此老胸襟流出者，融会、贯摄、罗列而前陈其间，或自谓：我不会禅，并无一法可示于人。看他此等语，直是作贼人心虚，尽情抖擞不下，所以今日不免被人再加涂抹。后之览者，若于马祖所谓：大珠圆明、光透自在、无遮障处，当下著得精彩，则随色摩尼，人人无不具足；其或未然，滞壳迷封，有甚么数具顶门眼者，试为辨取。</p>
<p>洪武六年岁在癸丑秋九月望日前龙河比丘万金书</p>
]]></content>
      <categories>
        <category>论</category>
      </categories>
  </entry>
  <entry>
    <title>黄檗山断际禅师传心法要</title>
    <url>/%E8%AE%BA/%E9%BB%84%E6%AA%97%E5%B1%B1%E6%96%AD%E9%99%85%E7%A6%85%E5%B8%88%E4%BC%A0%E5%BF%83%E6%B3%95%E8%A6%81.html</url>
    <content><![CDATA[<p>唐裴休集</p>
<p>　　断际心要</p>
<p>　　河东裴休集并序</p>
<p>　　有大禅师。法讳希运。住洪州高安县黄檗山鹫峰下。乃曹溪六祖之嫡孙。西堂百丈之法侄。独佩最上乘离文字之印。唯传一心，更无别法。心体亦空，万缘俱寂；如大日轮升虚空中，光明照曜，净无纤埃。证之者无新旧、无浅深。说之者不立义解、不立宗主。不开户牖，直下便是。动念即乖，然后为本佛。故其言简，其理直，其道峻，其行孤。四方学徒望山而趋。观相而悟。往来海众常千余人。予会昌二年廉于钟陵。自山迎至州。憩龙兴寺。旦夕问道。大中二年廉于宛陵。复去礼迎至所部。安居开元寺。旦夕受法，退而记之。十得一二。佩为心印不敢发扬。今恐入神精义不闻于未来。遂出之授门下僧大舟法建。归旧山之广唐寺。问长老法众。与往日常所亲闻。同异如何也。</p>
<p>　　唐大中十一年十一月初八日序</p>
<p>　　师谓休曰。诸佛与一切众生。唯是一心。更无别法。此心无始已来，不曾生不曾灭、不青不黄、无形无相，不属有无、不计新旧，非长非短、非大非小，超过一切限量名言纵迹对待。当体便是。动念即乖。犹如虚空，无有边际，不可测度。唯此一心即是佛，佛与众生更无别异；但是众生著相外求。求之转失。使佛觅佛。将心捉心。穷劫尽形终不能得。不知息念忘虑，佛自现前。此心即是佛。佛即是众生。为众生时此心不减。为诸佛时此心不添。乃至六度万行河沙功德。本自具足，不假修添；遇缘即施，缘息即寂。若不决定信此是佛。而欲著相修行以求功用。皆是妄想。与道相乖。此心即是佛。更无别佛。亦无别心。此心明净。犹如虚空无一点相貌。举心动念即乖法体。即为著相。无始已来无著相佛。修六度万行欲求成佛。即是次第。无始已来无次第佛。但悟一心。更无少法可得。此即真佛。佛与众生一心无异。犹如虚空无杂无坏。如大日轮照四天下。日升之时明遍天下。虚空不曾明。日没之时暗遍天下。虚空不曾暗。明暗之境自相陵夺。虚空之性廓然不变。佛及众生心亦如此。若观佛作清净光明解脱之相。观众生作垢浊暗昧生死之相。作此解者，历河沙劫终不得菩提。为著相故。唯此一心，更无微尘许法可得。即心是佛。<br>  如今学道人。不悟此心体。便于心上生心。向外求佛。著相修行。皆是恶法。非菩提道。供养十方诸佛。不如供养一个无心道人。何故。无心者，无一切心也。如如之体。内如木石不动不摇。外如虚空不塞不碍。无能所、无方所、无相貌、无得失。趋者不敢入此法。恐落空无栖泊处故。望崖而退。例皆广求知见。所以求知见者如毛。悟道者如角。文殊当理。普贤当行。理者真空无碍之理，行者离相无尽之行。观音当大慈。势至当大智。维摩者净名也。净者性也。名者相也。性相不异。故号净名。诸大菩萨所表者，人皆有之。不离一心，悟之即是。今学道人。不向自心中悟。乃于心外著相取境。皆与道背。恒河沙者。佛说是沙。诸佛菩萨释梵诸天步履而过。沙亦不喜。牛羊虫蚁践踏而行。沙亦不怒。珍宝馨香沙亦不贪。粪尿臭秽沙亦不恶。此心即无心之心。离一切相。众生诸佛更无差别。但能无心。便是究竟。学道人若不直下无心。累劫修行终不成道。被三乘功行拘系，不得解脱。<br>  然证此心有迟疾。有闻法一念便得无心者。有至十信十住十行十回向乃得无心者。长短得无心乃住。更无可修可证。实无所得。真实不虚。一念而得。与十地而得者。功用恰齐。更无深浅。只是历劫枉受辛勤耳。造恶造善皆是著相。著相造恶枉受轮回。著相造善枉受劳苦。总不如言下便自认取本法。此法即心。心外无法。此心即法。法外无心。心自无心。亦无无心者。将心无心。心却成有。默契而已。绝诸思议。故曰言语道断心行处灭。此心是本源清净，佛人皆有之。蠢动含灵与诸佛菩萨一体不异。只为妄想分别造种种业。果本佛上实无一物。虚通寂静，明妙安乐而已。深自悟入。直下便是。圆满具足，更无所欠。纵使三祇精进修行，历诸地位。及一念证时。只证元来。自佛向上更不添得一物。却观历劫功用。总是梦中妄为。故如来云。我于阿耨菩提实无所得。若有所得。然灯佛则不与我授记。又云。是法平等。无有高下。是名菩提。即此本源清净心。与众生诸佛，世界山河，有相无相，遍十方界。一切平等，无彼我相。此本源清净心。常自圆明遍照。世人不悟。只认见闻觉知为心。为见闻觉知所覆。所以不睹精明本体。但直下无心，本体自现。如大日轮升于虚空，遍照十方更无障碍。故学道人唯认见闻觉知施为动作。空却见闻觉知。即心路绝无入处。但于见闻觉知处认本心。然本心不属见闻觉知。亦不离见闻觉知。但莫于见闻觉者上起见解。亦莫于见闻觉知上动念。亦莫离见闻觉知觅心。亦莫舍见闻觉知取法。不即不离。不住不著。纵横自在，无非道场。世人闻道。诸佛皆传心法。将谓心上别有一法可证可取。遂将心觅法。不知心即是法，法即是心。不可将心更求于心。历千万劫终无得日。不如当下无心。便是本法。如力士迷额内珠，向外求觅。周行十方终不能得。智者指之当时自见本珠如故。故学道人迷自本心不认为佛。遂向外求觅起功用行。依次第证。历劫勤求永不成道。不如当下无心。决定知一切法本无所有，亦无所得，无依无住、无能无所，不动妄念，便证菩提。及证道时，只证本心佛。历劫功用，并是虚修；如力士得珠时，只得本额珠。不关向外求觅之力。故佛言：我于阿耨菩提实无所得。恐人不信，故引无眼所见，无语所言，真实不虚，是第一义谛。</p>
<p>　　学道人莫疑四大为身。四大无我。我亦无主。故知此身无我亦无主。五阴为心。五阴无我亦无主。故知此心无我亦无主。六根六尘六识和合生灭亦复如是。十八界既空。一切皆空。唯有本心荡然清净。有识食、有智食。四大之身，饥疮为患；随顺给养，不生贪著，谓之智食；恣情取味，妄生分别，惟求适口，不生厌离。谓之识食。声闻者因声得悟，故谓之声闻；但不了自心，于声教上起解，或因神通，或因瑞相，言语运动，闻有菩提涅槃，三僧祇劫修成佛道。皆属声闻道。谓之声闻佛。唯直下顿了，自心本来是佛，无一法可得，无一行可修。此是无上道。此是真如佛。学道人只怕一念有，即与道隔矣；念念无相，念念无为，即是佛。学道人若欲得成佛，一切佛法总不用学，唯学无求无著；无求即心不生，无著即心不灭。不生不灭即是佛。八万四千法门，对八万四千烦恼。只是教化接引门。本无一切法。离即是法。知离者是佛。但离一切烦恼。是无法可得。</p>
<p>  学道人若欲得知要诀。但莫于心上著一物。言佛真法身犹若虚空。此是喻法身即虚空。虚空即法身。常人谓法身遍虚空处。虚空中含容法身。不知法身即虚空，虚空即法身也。若定言有虚空。虚空不是法身。若定言有法身。法身不是虚空。但莫作虚空解。虚空即法身。莫作法身解。法身即虚空。虚空与法身无异相。佛与众生无异相。生死与涅槃无异相。烦恼与菩提无异相。离一切相即是佛。凡夫取境。道人取心。心境双忘乃是真法。忘境犹易忘心至难。人不敢忘心。恐落空无捞摸处。不知空本无空。唯一真法界耳。此灵觉性，无始已来，与虚空同寿，未曾生未曾灭。未曾有未曾无，未曾秽未曾净，未曾喧未曾寂，未曾少未曾老。无方所无内外，无数量无形相，无色像无音声。不可觅不可求。不可以智慧识。不可以言语取。不可以境物会。不可以功用到。诸佛菩萨与一切蠢动含灵。同此大涅槃性。性即是心。心即是佛。佛即是法。一念离真，皆为妄想。不可以心更求于心，不可以佛更求于佛，不可以法更求于法。故学道人直下无心，默契而已，拟心即差。以心传心，此为正见。慎勿向外逐境，认境为心，是认贼为子。为有贪嗔痴即立戒定慧。本无烦恼，焉有菩提？故祖师云。佛说一切法。为除一切心。我无一切心。何用一切法。本源清净佛上。更不著一物。譬如虚空虽以无量珍宝庄严，终不能住。佛性同虚空。虽以无量功德智慧庄严终不能住。但迷本性，转不见耳。所谓心地法门，万法皆依此心建立，遇境即有，无境即无。不可于净性上转作境解；所言定慧，鉴用历历、寂寂惺惺、见闻觉知，皆是境上作解，暂为中下根人说即得。若欲亲证皆不可作如此见解，尽是境法有没处，没于有地；但于一切法不作有无见，即见法也。</p>
<p>　　九月一日师谓休曰。自达摩大师到中国。唯说一心唯传一法。以佛传佛不说余佛。以法传法不说余法。法即不可说之法。佛即不可取之佛。乃是本源清净心也。唯此一事实。余二则非真。般若为慧。此慧即无相本心也。凡夫不趣道。唯恣六情乃行六道。学道人一念计生死，即落魔道；一念起诸见，即落外道。见有生，趣其灭，即落声闻道；不见有生，唯见有灭，即落缘觉道。法本不生，今亦无灭，不起二见，不厌不兴，一切诸法唯是一心。然后乃为佛乘也。凡夫皆逐境生心。心遂忻厌。若欲无境，当忘其心；心忘即境空，境空即心；若不忘心而但除境，境不可除只益纷扰；故万法唯心，心亦不可得，复何求哉？学般若人不见有一法可得，绝意三乘，唯一真实，不可证得；谓我能证能得，皆增上慢人；法华会上拂衣而去者，皆斯徒也。故佛言。我于菩提实无所得，默契而已。凡人临欲终时，但观五蕴皆空，四大无我，真心无相，不去不来，生时性亦不来，死时性亦不去；湛然圆寂，心境一如。但能如是直下顿了，不为三世所拘系，便是出世人也；切不得有分毫趣向，若见善相诸佛来迎，及种种现前，亦无心随去；若见恶相种种现前，亦无心怖畏。但自忘心，同于法界，便得自在，此即是要节也。</p>
<p>　　十月八日。师谓休曰。言化城者。二乘及十地等觉妙觉。皆是权立接引之教。并未化城。言宝所者。乃真心本佛自性之宝。此宝不属情量。不可建立。无佛无众生。无能无所。何处有城。若问此既是化城。何处为宝所。宝所不可指。指即有方所。非真宝所也。故云在境而已。不可定量言之。但当体会契之即是。言阐提者。信不具也。一切六道众生乃至二乘不信有佛果。皆谓之断善根阐提。菩萨者。深信有佛法。不见有大乘小乘。佛与众生同一法性。乃谓之善根阐提。大抵因声教而悟者。谓之声闻。观因缘而悟者。谓之缘觉。若不向自心中悟。虽至成佛。亦谓之声闻佛。学道人多于教法上悟。不于心法上悟。虽历劫修行。终不是本佛。若不于心悟。乃至于教法上悟。即轻心重教。遂成逐块，忘于本心。故但契本心不用求法。心即法也。凡人多为境碍。心事碍理。常欲逃境以安心。屏事以存理。不知乃是心碍境理碍事。但令心空境自空。但令理寂事自寂。勿倒用心也。凡人多不肯空心。恐落于空。不知自心本空。愚人除事不除心。智者除心不除事。菩萨心如虚空。一切俱舍。所作福德皆不贪著。然舍有三等。内外身心一切俱舍。犹如虚空无所取著。然后随方应物。能所皆忘。是为大舍。若一边行道布德。一边旋舍。无希望心。是为中舍。若广修众善有所希望。闻法知空。遂乃不著。是为小舍。大舍如火烛在前。更无迷悟。中舍如火烛在傍。或明或暗。小舍如火烛在后。不见坑阱。故菩萨心如虚空。一切俱舍。过去心不可得。是过去舍。现在心不可得。是现在舍。未来心不可得。是未来舍。所谓三世俱舍。自如来付法迦叶已来。以心印心。心心不异。印著空即印不成文。印著物即印不成法。故以心印心。心心不异。能印所印俱难契会。故得者少。然心即无心。得即无得。佛有三身。法身说自性虚通法。报身说一切清净法。化身说六度万行法。法身说法。不可以言语音声形相文字而求。无所说无所证。自性虚通而已。故曰。无法可说是名说法。报身化身皆随机感现。所说法亦随事应根以为摄化。皆非真法。故曰。报化非真佛。亦非说法者。所言同是一精明分为六和合。一精明者。一心也。六和合者。六根也。此六根各与尘合。眼与色合。耳与声合。鼻与香合。舌与味合。身与触合。意与法合。中间生六识为十八界。若了十八界无所有。束六和合为一精明。一精明者。即心也。学道人皆知此。但不能免作一精明六和合解。遂被法缚不契本心。如来现世。欲说一乘真法则众生不信兴谤。没于苦海。若都不说。则堕悭贪。不为众生普舍妙道。遂设方便说有三乘。乘有大小。得有浅深。皆非本法。故云。唯有一乘道余二则非真。然终未能显一心法。故召迦叶同法座别付一心。离言说法。此一枝法令别行。若能契悟者。便至佛地矣。</p>
<span id="more"></span>
<p>　　问：如何是道。如何修行。师云。道是何物。汝欲修行。问诸方宗师相承参禅学道如何。师云。引接钝根人语。未可依凭。云此即是引接钝根人语。未审接上根人复说何法。师云。若是上根人。何处更就人。觅他自己尚不可得。何况更别有法当情。不见教中云。法法何状。云若如此。则都不要求觅也。师云。若与么则省心力。云如是则浑成断绝不可是无也。师云。阿谁教他无。他是阿谁。尔拟觅他。云既不许觅。何故又言莫断他。师云。若不觅便修。即谁教尔断。尔见目前虚空作么生断他。云此法可得便同虚空否。师云虚空早晚向尔道有。同有异我。暂如此说。尔便向这里生解。云应是不与人生解耶。师云。我不曾障尔。要且解属于情。情生则智隔。云向者里莫生情是否。师云。若不生情。阿谁道是。</p>
<p>　　问：才向和尚处发言。为甚么便言话堕。师云。汝自是不解语人。有甚么堕负。</p>
<p>　　问：向来如许多言说，皆是抵敌语。都未曾有实法指示于人。师云。实法无颠倒。汝今问处自生颠倒。觅甚么实法。云既是问处自生颠倒。和尚答处如何。师云。尔且将物照面看。莫管他人。又云。只如个痴狗相似。见物动处便吠。风吹草木也不别。又云。我此禅宗从上相承已来。不曾教人求知求解。只云学道早是接引之词。然道亦不可学。情存学解却成迷道。道无方所名大乘心。此心不在内外中间。实无方所。第一不得作知解。只是说汝如今情量处。情量若尽心无方所。此道天真本无名字。只为世人不识迷在情中。所以诸佛出来说破此事。恐汝诸人不了。权立道名。不可守名而生解。故云。得鱼忘筌。身心自然达道识心。达本源故号为沙门。沙门果者。息虑而成不从学得。汝如今将心求心，傍他家舍，只拟学取。有甚么得时。古人心利，才闻一言，便乃绝学。所以唤作绝学无为闲道人。今时人只欲得多知多解。广求文义。唤作修行。不知多知多解翻成壅塞。唯知多与儿酥乳吃。消与不消都总不知。三乘学道人皆是此样。尽名食不消者。所谓知解不消。皆为毒药。尽向生灭中取。真如之中都无此事。故云。我王库内无如是刀。从前所有一切解处。尽须摒却。令空更无分别。即是空如来藏。如来藏者。更无纤尘可有。即是破有法王出现世间。亦云。我于然灯佛所。无少法可得。此语只为空尔情量知解，但消融表里情尽，都无依执，是无事人。三乘教网。只是应机之药。随宜所说，临时施设。各各不同。但能了知即不被惑第一。不得于一机一教边守文作解。何以如此。实无有定法如来可说。我此宗门不论此事。但知息心即休。更不用思前虑后。</p>
<p>　　问从上来皆云。即心是佛。未审即那个心是佛。师云。尔有几个心。云为复即凡心是佛。即圣心是佛。师云。尔何处有凡圣心耶。云即今三乘中说有凡圣。和尚何得言无。师云。三乘中分明向尔道。凡圣心是妄。尔今不解。返执为有。将空作实。岂不是妄。妄故迷心。汝但除却凡情圣境。心外更无别佛。祖师西来直指一切人全体是佛。汝今不识。执凡执圣向外驰骋。还自迷心。所以向汝道。即心是佛。一念情生即堕异趣。无始已来不异今日。无有异法故名成等正觉。云和尚所言即者。是何道理。师云。觅什么道理。才有道理便即心异。云前言无始已来不异今日。此理如何。师云。只为觅故。汝自异他。汝若不觅。何处有异。云既是不异。何更用说即。师云。汝若不信凡圣。阿谁向汝道即。即若不即。心亦不心。可中心即俱忘。阿尔便拟向何处觅去。</p>
<p>　　问妄能障自心。未审而今以何遣妄。师云。起妄遣妄亦成妄。妄本无根。只因分别而有。尔但于凡圣两处情尽。自然无妄，更拟若为遣他。都不得有纤毫依执。名为我舍两臂必当得佛。云既无依执。当何相承。师云。以心传心。云若心相传。云何言心亦无。师云。不得一法名为传心。若了此心。即是无心无法。云若无心无法云何名传。师云。汝闻道传心。将谓有可得也。所以祖师云。认得心性时。可说不思议了了无所得。得时不说知。此事若教汝会。何堪也。</p>
<p>　　问只如目前虚空。可不是境。岂无指境见心乎。师云。甚么心教汝向境上见。设汝见得。只是个照境的心。如人以镜照面。纵然得见眉目分明。元来只是影像。何关汝事。云若不因照。何时得见。师云。若也涉因。常须假物。有什么了时。汝不见他向汝道：撒手似君无一物。徒劳谩说数千般。云他若识了照亦无物耶。师云。若是无物。更何用照。尔莫开眼呓语去。</p>
<p>　　上堂云：百种多知，不如无求最第一也。道人是无事人。实无许多般心。亦无道理可说。无事散去。</p>
<p>　　问如何是世谛。师云。说葛藤作什么。本来清净何假言说问答。但无一切心即名无漏智。汝每日行住坐卧一切言语。但莫著有为法。出言瞬目，尽同无漏。如今末法向去。多是学禅道者皆著一切声色。何不与我心心同虚空去。如枯木石头去。如寒灰死火去。方有少分相应。若不如是。他日尽被阎老子拷尔在。尔但离却有无诸法。心如日轮常在虚空。光明自然不照而照。不是省力的事。到此之时无栖泊处。即是行诸佛行。便是应无所住而生其心。此是尔清净法身。名为阿耨菩提。若不会此意。纵尔学得多知。勤苦修行。草衣木食。不识自心尽名邪行。定作天魔眷属。如此修行。当复何益。志公云。佛本是自心作。那得向文字中求。饶尔学得三贤四果十地满心。也只是在凡圣内坐。不见道。诸行无常是生灭法。势力尽，箭还坠。招得来生不如意。怎似无为实相门。一超直入如来地。为尔不是与么人须要向古人建化门广学知解。志公云。不逢出世明师。往服大乘法药。尔如今一切时中行住坐卧。但学无心。久久须实得。谓尔力量小不能顿超。但得三年五年或十年。须得个入头处自然会去。为尔不能如是。须要将水学禅学道。佛法有甚么交涉。故云。如来所说皆为化人。如将黄叶为金止小儿啼。决定不实。若有实得。非我宗门下客。且与尔本体有甚交涉。故经云。实无少法可得。名为阿耨菩提。若也会得此意。方知佛道魔道俱错。本来清净皎皎地。无方圆无大小无长短等相。无漏无为无迷无悟。了了见无一物。亦无人亦无佛。大千沙界海中沤。一切圣贤如电拂。一切不如心真实法身。从古至今与佛祖一般。何处欠少一毫毛。既会如是意。大须努力尽今生去。出息不保入息。</p>
<p>　　问六祖不会经书。何得传衣为祖。秀上座是五百人首座。为教授师。讲得三十二本经论。云何不传衣。师云。为他有心是有为法。所修所证将为是也。所以五祖付六祖。六祖当时只是默契。得密授如来甚深意。所以付法与他汝不见道。法本法无法。无法法亦法。今付无法时。法法何曾法。若会此意。方名出家儿。方好修行。若不信云何明上座走来大庾岭头寻六祖。六祖便问。汝来求何事。为求衣为求法。明上座云。不为衣来。但为法来。六祖云。汝且暂时敛念。善恶都莫思量。明乃禀语。六祖云。不思善不思恶。正当与么时。还我明上座父母未生时面目来。明于言下忽然默契。便礼拜云。如人饮水冷暖自知。某甲在五祖会中。枉用三十年工夫。今日方省前非。六祖云。如是。到此之时方知祖师西来直指人心见性成佛不在言说。岂不见。阿难问迦叶云。世尊传金役外别传何物。迦叶召阿难。阿难应诺。迦叶云。倒却门前刹竿著。此便是祖师之标榜也。甚深阿难三十年为侍者。只为多闻智慧。被佛呵云。汝千日学慧。不如一日学道。若不学道。滴水难消。</p>
<p>　　问如何得不落阶级。师云。终日吃饭未曾咬著一粒米。终日行未曾踏著一片地。与摩(疑同么)时无人我等相。终日不离一切事。不被诸境惑。方名自在人。更时时念念不见一切相。莫认前后三际。前际无去今际无住后际无来。安然端坐任运不拘。方名解脱。努力努力。此门中千人万人。只得三个五个。若不将为事。受殃有日在。故云。著力今生须了却。谁能累劫受余殃。</p>
<p>宛凌录</p>
<p>裴相公问师曰：山中四五百人，几人得和尚法？师云：得者莫测其数，何故？道在心悟，岂在言说？言说只是化童蒙耳。</p>
<p>问：如何是佛？师云：即心是佛，无心是道；但无生心动念—有无长短、彼我能所等心，心本是佛，佛本是心，心如虚空；所以云佛真法身犹若虚空，不用别求，有求皆苦；设使恒沙劫行六度万行，得佛菩提，亦非究竟。何以故？为属因缘造作故，因缘若尽，还归无常。所以云：报化非真佛，亦非说法者；但识自心，无我无人，本来是佛。</p>
<p>问：圣人无心即是佛，凡夫无心、莫沉空寂否？师云：法无凡圣，亦无沉寂；法本不有，莫作无见；法本不无，莫作有见；有之与无，尽是情见，犹如幻翳。所以云：见闻如幻翳，知觉乃众生。祖师门中只论息机忘见，所以忘机则佛道隆，分别则魔军炽。</p>
<p>问：心既本来是佛，还修六度万行否？师云：悟在于心，非关六度万行，六度万行尽是化门接物度生边事，设使菩提、真如、实际、解脱、法身，直至十地、四果圣位，尽是度门，非关佛心；心即是佛，所以一切诸度门中，佛心第一，但无生死烦恼等心，即不用菩提等法。所以道：佛说一切法，度我一切心；我无一切心，何用一切法！从佛至祖，并不论别事，唯论一心，亦云一乘；所以十方谛求，更无余乘；此众无枝叶，唯有诸贞（疑同真）实；所以此意难信，达磨来此土，至梁魏二国，只有可大师一人密信自心，言下便会即心是佛；身心俱无，是名大道；大道本来平等，所以深信含生同一真性；心性不异，即性即心，心不异性，名之为祖。所以云：认得心性时，可说不思议。</p>
<p>问：佛度众生否？师云：实无众生如来度者！我尚不可得，非我何可得？佛与众生皆不可得。云：现有三十二相及度众生，何得言无？师云：凡所有相皆是虚妄，若见诸相非相，即见如来。佛与众生，尽是汝作妄见，只为不识本心，谩作见解；才作佛见，便被佛障；作众生见，被众生障；作凡作圣作净作秽等见，尽成其障，障汝心故，总成轮转，犹如猕猴放一捉一，无有歇期。一等是学，直须无学，无凡无圣、无净无垢，无大无小、无漏无为，如是一心中，方便勤庄严；听汝学得三乘十二分教一切见解，总须舍却，所以除去所有，唯置一床寝疾而卧，只是不起诸见，无一法可得，不被法障，透脱三界凡圣境域，始得名为出世佛。所以云：稽首如空无所依，出过外道；心既不异，法亦不异；心既无为，法亦无为；万法尽由心变，所以我心空故，诸法空，千品万类悉皆同，尽十方空界同一心体，心本不异，法亦不异，只为汝见解不同，所以差别；譬如诸天共宝器食，随其福德饭色有异；十方诸佛实无少法可得，名为阿耨菩提；只是一心，实无异相亦无光彩，亦无胜负；无胜故无佛相，无负故无众生相。云：心既无相，岂得全无三十二相八十种好化度众生耶？师云：三十二相属相，凡所有相，皆是虚妄；八十种好属色，若以色见我，是人行邪道，不能见如来。</p>
<p>问：佛性与众生性，为同为别？师云：性无同异。若约三乘教，即说有佛性有众生性，遂有三乘因果，即有同异。若约佛乘、及祖师相传，即不说如是事，惟指一心：非同非异，非因非果。所以云：唯此一乘道，无二亦无三，除佛方便说。</p>
<p>问：无边身菩萨，为什么不见如来顶相？师云：实无可见，何以故？无边身菩萨，便是如来，不应更见；只教你不作佛见，不落佛边；不作众生见，不落众生边；不作有见，不落有边；不作无见，不落无边；不作凡见，不落凡边；不作圣见，不落圣边；但无诸见，即是无边身；若有见处，即名外道；外道者乐于诸见，菩萨于诸见而不动；如来者即诸法如义，所以云：弥勒亦如也，众圣贤亦如也；如即无生，如即无灭，如即无见，如即无闻。如来顶即是圆见，亦无圆见，故不落圆边，所以佛身无为，不堕诸数，权以虚空为喻，圆同太虚，无欠无余，等闲无事，莫强辩他境，辩着便成识。所以云：圆成沉识海，流转若飘蓬，只道：我知也、学得也、契悟也、解脱也、有道理也；强处即如意，弱处即不如意，似者箇见解，有什么用处？我向汝道：等闲无事，莫谩用心，不用求真唯须息见；所以内见外见俱错，佛道魔道俱恶；所以文殊暂起二见，贬向二铁围山；文殊即实智，普贤即权智，权实相对治，究竟亦无权实，唯是一心，心且不佛不众生，无有异见；才有佛见，便作众生见；有见无见，常见断见，便成二铁围山，被见障故。祖师直指一切众生本心本体本来是佛，不假修成，不属渐次，不是明暗，不是明故无明，不是暗故无暗；所以无无明，亦无无明尽。入我此宗门，切须在意，如此见得，名之为法；见法故，名之为佛。佛法俱无，名之为僧，唤作无为僧，亦名一体三宝。夫求法者，不着佛求，不着法求，不着众求，应无所求；不着佛求，故无佛；不着法求，故无法；不着众求，故无僧。</p>
<p>问：和尚见今说法，何得言无僧亦无法？师云：汝若见有法可说，即是以音声求我；若见有我，即是处所；法亦无法，法即是心；所以祖师云：付此心法时，法法何曾法？无法无本心，始解心心法。实无一法可得，名坐道场；道场者只是不起诸见，悟法本空，唤作空如来藏；本来无一物，何处有尘埃？若得此中意，逍遥何所论！</p>
<p>问：本来无一物，无物便是否？师云：无亦不是；菩提无是处，亦无无知解。</p>
<p>问：何者是佛？师云：汝心是佛；佛即是心，心佛不异。故云：即心即佛。若离于心，别更无佛。云：若自心是佛，祖师西来如何传授？师云：祖师西来，唯传心佛，直指汝等心本来是佛，心心不异，故名为祖；若直下见此意，即顿超三乘一切诸位，本来是佛，不假修成。云：若如此，十方诸佛出世，说于何法？师云：十方诸佛出世，只共说一心法，所以佛密付与摩诃大迦叶，此一心法体，尽虚空遍法界，名为诸佛理；论这箇法，岂是汝于言句上解得他？亦不是于一机一境上见得他！此意唯是默契得。这一门名为无为法门，若欲会得，但知无心，忽悟即得，若用心拟学取，即转远去；若无歧路心，一切取舍心，心如木石，始有学道分。云：如今现有种种妄念，何以言无？师云：妄本无体，即是汝心所起；汝若识心是佛，心本无妄，那得起心更认于妄；汝若不生心动念，自然无妄。所以云：心生则种种法生，心灭则种种法灭。云：今正妄念起时，佛在何处？师云：汝今觉妄起时，觉正是佛；可中若无妄念，佛亦无。何故如此？为汝起心作佛见，便谓有佛可成；作众生见，便谓有众生可度；起心动念，总是汝见处；若无一切见，佛有何处所？如文殊才起佛见，便贬向二铁围山。云：今正悟时，佛在何处？师云：问从何来？觉从何起？语默动静一切声色尽是佛事，何处觅佛？不可更头上安头、嘴上加嘴！但莫生异见，山是山、水是水，僧是僧、俗是俗，山河大地、日月星辰总不出汝心，三千世界都来是汝箇自己，何处有许多般？心外无法，满目青山、虚空世界，皎皎地无丝发许，与汝作见解，所以一切声色，是佛之慧目。法不孤起，仗境方生；为物之故，有其多智。终日说何曾说？终日闻何曾闻？所以释迦四十九年说，未曾说着一字。云：若如此，何处是菩提？师云：菩提无是处，佛亦不得菩提，众生亦不失菩提；不可以身得，不可以心求，一切众生即菩提相。云：如何发菩提心？师云：菩提无所得；你今但发无所得心，决定不得一法，即菩提心；菩提无住处，是故无有得者。故云：我于然灯佛所，无有少法可得，佛即与我授记。明知一切众生本是菩提，不应更得菩提，你今闻发菩提心，将谓一箇心学取佛去、唯拟作佛，任 你三只劫修，亦只得箇报化佛，与你本源真性佛有何交涉！故云：外求有相佛，与汝不相似。</p>
<p>问：本既是佛，那得更有四生六道种种形貌不同？师云：诸佛体圆，更无增减；流入六道，处处皆圆；万类之中，箇箇是佛；譬如一团水银，分散诸处，颗颗皆圆；若不分时，只是一块；此一即一切，一切即一；种种形貌，喻如屋舍，舍驴屋入人屋，舍人身至天身，乃至声闻缘觉菩萨佛屋，皆是汝取舍处，所以有别；本源之性，何得有别？</p>
<p>问：诸佛如何行大慈悲，为众生说法？师云：佛慈悲者，无缘故，名大慈悲。慈者不见有佛可成，悲者不见有众生可度。其所说法，无说无示；其听法者，无闻无得；譬如幻士为幻人说法；这箇法，若为道我从善知识言下领得、会也、悟也；这箇慈悲，若为汝起心动念学得他见解，不是自悟本心，究竟无益。</p>
<p>问：何者是精进？师云：身心不起，是名第一牢强精进；才起心向外求者，名为歌利王爱游猎去；心不外游，即是忍辱仙人；身心俱无，即是佛道。</p>
<p>问：若无心行此道，得否？师云：无心便是行此道，更说什么得与不得？且如瞥起一念，便是境若无一念便是，境妄心自灭，无复可追寻。</p>
<p>问：如何是出三界？师云：善恶都莫思量，当处便出三界。如来出世，为破三有；若无一切心，三界亦非有；如一微尘破为百分，九十九分是无，一分是有，摩诃衍不能胜出；百分俱无，摩诃衍始能胜出。</p>
<p>上堂云：即心是佛，上至诸佛，下至蠢动含灵，皆有佛性，同一心体。所以达磨从西天来，唯传一心法，直指一切众生本来是佛，不假修行；但如今识取自心，见自本性，更莫别求。云何识自心？即如今言语者，正是汝心；若不言语、又不作用，心体如虚空相似，无有相貌、亦无方所、亦不一向是无，有而不可见故。祖师云：真性心地藏，无头亦无尾，应缘而化物，方便呼为智；若不应缘之时，不可言其有无；正应之时，亦无踪迹。既知如此，如今但向无中栖泊，即是行诸佛路。经云：应无所住而生其心。一切众生轮回生死者，意缘走作，心于六道不停，致使受种种苦。净名云：难化之人，心如猿猴。故以若干种法，制御其心，然后调伏。所以心生种种法生，心灭种种法灭。故知一切诸法皆由心造，乃至人天地狱六道修罗尽由心造。如今但学无心，顿息诸缘，莫生妄想分别，无人无我，无贪瞋、无憎爱、无胜负，但除却如、许多种妄想，性自本来清净，即是修行菩提法佛等；若不会此意，纵你广学，勤苦修行，木食草衣，不识自心，皆名邪行，尽作天魔外道水陆诸神；如此修行，当复何益？志公云：本体是自心作，那得文字中求。如今但识自心，息知思惟，妄想尘劳，自然不生。净名云：唯置一床，寝疾而卧，心不起也；如人卧疾，攀缘都息，妄想歇灭，即是菩提；如今若心里纷纷不定，任你学到三乘四果十地诸位，合杀只向凡圣中坐，诸行尽归无常，势力皆有尽期，犹如箭射于空，力尽还坠，知归生死轮回；如斯修行，不解佛意，虚受辛苦，岂非大错！志公云：未逢出世明师，枉服大乘法药。如今但一切时中行住坐卧，但学无心，亦无分别，亦无依倚，亦无住着，终日任运腾腾，如痴人相似，世人尽不识你，你亦不用教人识不识，心如顽石头，都无缝罅，一切法透汝心不入，兀然无着，如此始有少分相应；透得三界境过，名为佛出世；不漏心相，名为无漏智；不作人天业，不作地狱业，不起一切心，诸缘尽不生，即此身心是自由人；不是一向不生，只是随意而生，经云：菩萨有意生身是也；忽若未会无心，着相而作者，皆属魔业；乃至作净土佛事，并皆成业，乃名佛障；障汝心故，被因果管束，去住无自由分；所以 菩提等法，本不是有，如来所说，皆是化人，犹如黄叶为金，权止小儿啼故，实无有法，名阿耨菩提；如今既会此意，何用区区？但随缘消旧业，更莫造新殃；心里明明，所以旧时见解总须舍却。净名云除去所有，法华云二十年中常令除粪，只是除去心中作见解处；又云蠲除戏论之粪，所以如来藏本自空寂，并不停留一法；故经云：诸佛国土亦复皆空。若言佛道是修学而得，如此见解全无交涉，或作一机一境扬眉动目只对相当，便道契会也、得证悟禅理也；忽逢一人不解，便道都无所知；对他若得道理，心中便欢喜；若被他折伏不如他，便即心怀惆怅，如此心意学禅，有何交涉？任汝会得少许道理，只得箇心所法，禅道总没交涉！所以达磨面壁，都不令人有见处。故云：忘机是佛道，分别是魔境。此性纵汝迷时亦不失，悟时亦不得；天真自性，本无迷悟；尽十方虚空界，元来是我一心体；纵汝动用造作，岂离虚空；虚空本来无大无小，无漏无为、无迷无悟，了了见无一物、亦无人、亦无佛，绝纤毫的量，是无依倚、无粘缀，一道清流，是自性无生法忍，何有拟议？真佛无口，不解说法；真听无耳，其谁闻乎？珍重！依倚、无粘缀，一道清流，是自性无生法忍，何有拟议？真佛无口，不解说法；真听无耳，其谁闻乎？珍重！依倚、无粘缀，一道清流，是自性无生法忍，何有拟议？真佛无口，不解说法；真听无耳，其谁闻乎？珍重！</p>
<p>师本是闽中人。幼于本州黄檗山出家。额问隆起如珠。音辞朗润。志竟冲澹。后游天台，逢一僧如旧识，乃同行；属涧水暴涨师倚杖而止，其僧率师同过。师云：请兄先过，其僧即浮笠于水上便过。师云：我却共箇稍子作队，悔不一棒打杀！</p>
<p>有僧辞归宗。宗云：往什处去？云：诸方学五味禅去。宗云：诸方有五味禅，我这里只是一昧禅。云：如何是一味禅？宗便打。僧云：会也会也。宗云：道道。僧拟开口，宗又打。其僧后到师处，师问什么处来？云：归宗来。师云：归宗有何言句。僧遂举前话。师乃上堂举此因缘云：马大师出八十四人善知识，问着箇箇屙漉漉地，只有归宗较些子。</p>
<p>师在盐官会里，大中帝为沙弥。师于佛殿上礼佛。沙弥云：不着佛求，不着法求，不着众求；长老礼拜，当何所求？师云：不着佛求，不着法求，不着众求，常礼如是事。沙弥云：用礼何为？师便掌。沙弥云：太粗生。师云：这里是什么所在，说粗说细；随后又掌，沙弥便走。</p>
<p>师行脚时到南泉。一日斋时，捧钵向南泉位上坐。南泉下来见，便问长老什么年中行道？师云：威音王已前。南泉云：犹是王老师孙在。师便下去。师一日出次，南泉云：如许大身材，戴箇些子大笠。师云：三千大千世界总在里许。南泉云：王老师（ㄕˋ，好口腹也）。师戴笠便行。</p>
<p>师一日在茶堂内坐。南泉下来，问：定慧等学，明见佛性，此理如何？师云：十二时中不依倚一物。泉云：莫便是长老见处么？师云：不敢！泉云：浆水钱且置，草鞋钱教什么人还？师便休。后沩山举此因缘问仰山：莫是黄檗构他南泉不得么？仰山云：不然！须知黄檗有陷虎之机。沩山云：子见处得与么长！</p>
<p>一日普请。泉问什么处去？师云：择菜去。泉云：将什么择？师竖起刀子。泉云：只解作宾，不解作主。师招三下。一日五人新到，同时相看，一人不礼拜，以手画一圆相而立。师云：还知道好只猎犬么？云：寻羚羊气来。师云：羚羊无气，汝向什么处寻？云：寻羚羊踪来。师云：羚羊无踪，汝向什么处寻？云：寻羚羊迹来。师云：羚羊无迹汝向什么处寻？云：与么则死羚羊也。师便休。来日升座退，问昨日寻羚羊僧出来，其僧便出。师云：老僧昨日后头未有语在，作么生？其僧无语。师云：将谓是本色衲僧，元来只是义学沙门。</p>
<p>师曾散众在洪州开元寺。裴相公一日入寺行次。见壁画，乃问寺主：这画是什么？寺主云：画高僧。相公云：形影在这里，高僧在什么处？寺主无对。相公云：此间莫有禅僧么？寺主云：有一人。相公遂请师相见，乃举前话问师。师召云：裴休！休应：诺！师云：在什么处？相公于言下有省，乃再请师开堂。</p>
<p>上堂云：汝等诸人尽是哃酒糟汉，与么行脚，笑杀他人，总似与么容易，何处更有今日？汝还知大唐国里无禅师么？时有僧问：只如诸方，见今出世，匡徒领众，为什么却道无禅师？师云：不道无禅，只道无师。后沩山举此因缘问仰山云：意作么生？仰山云：鹅王择乳，素非鸭类。沩山云：此实难辨。</p>
<p>裴相一日托一尊佛于师前胡跪云：请师安名。师召云：裴休。休应：诺。师云：与汝安名竟。相公便礼拜。相公一日上诗一章。师接得便坐却。乃问：会么？相公云：不会。师云：与么不会，犹较些子；若形纸墨，何有吾宗？诗曰：自从大士传心印，额有圆珠七尺身，挂锡十年栖蜀水，浮杯今日渡漳滨，千徒龙象随高步，万里香花结胜因，愿欲事师为弟子，不知将法付何人？师答曰：心如大海无边际，口吐红莲养病身，虽有一双无事手，不曾只揖等闲人。</p>
<p>夫学道者，先须屏却杂学诸缘，决定不求，决定不着；闻甚深法，恰似清风届耳，瞥然而过，更不追寻，是为什深。入如来禅，离生禅想。从上祖师唯传一心，更无二法。指心是佛，顿超等妙二觉之表；决定不流至第二念，始似入我宗门，如斯之法，汝取次人到这里拟作么生学？所以道：拟心时被拟心魔缚，非拟心时又被非拟心魔缚，非非拟心时又被非非拟心魔缚。魔非外来，出自你心，唯有无神通、菩萨，足迹不可寻；若以一切时中，心有常见，即是常见外道。若观一切法空，作空见者，即是断见外道。所以三界唯心，万法唯识，此犹是对外道邪见人说；若说法身以为极果，此对三贤十圣人言。故佛断二愚：一者微细所知愚，二者极微细所知愚。佛既如是，更说什么等妙二觉来？所以一切人但欲向明，不欲向暗；但欲求悟，不受烦恼无明；便道佛是觉，众生是妄；若作如是见解，百劫千生轮回六道，更无断绝。何以故？为谤诸佛本源自性故。他分明向你道：佛且不明，众生且不暗，法无明暗故；佛且不强，众生且不弱，法无强弱故；佛且不智，众生且不愚，法无愚智故。是你出头，总道解禅，开着口便病发；不说本，只说末；不说迷，只说悟；不说体，只说用；总无你话论处，他一切法且本不有，今亦不无；缘起不有，缘灭不无；本亦不有，本非本故；心亦不心，心非心故；相亦非相，相非相故；所以道：无法无本心，始解心心法；法即非法，非法即法，无法无非法，故是心心法。忽然瞥起一念，了知如幻如化，即流入过去佛；过去佛且不有，未来佛且不无，又且不唤作未来佛；现在念念不住，不唤作现在佛；佛若起时，即不拟他是觉是迷、是善是恶，辄不得执滞他、断绝他；如一念瞥起，千重关锁锁不得，万丈绳索索他不住。既若如是，争合便拟灭他止他？分明向你道尔焰识，你作么生拟断他；喻如阳焰，你道近，十方世界求不可得；始道远，看时只在目前；你拟趁他，他又转远去；你始避他，他又来逐你；取又不得，舍又不得。既若如此，故知一切法性自尔，即不用愁他虑他。如言前念是凡，后念是圣，如手翻覆一般，此是三乘教之极也；据我禅宗中，前念且不是凡，后念且不是圣；前念不是佛，后念不是众生 ；所以一切色是佛色，一切声是佛声；举着一理，一切理皆然；见一事，见一切事；见一心，见一切心；见一道，见一切道，一切处无不是道；见一尘，十方世界山河大地皆然；见一滴水，即见十方世界一切性水；又见一切法，即见一切心；一切法本空，心即不无；不无即妙有，有亦不有，不有即有，即真空妙有。既若如是，十方世界，不出我之一心；一切微尘国土，不出我之一念；若然，说什么内之与外，如蜜性甜，一切蜜皆然，不可道这箇蜜甜，余底苦也，何处有与么事？所以道：虚空无内外，法性自尔；虚空无中间，法性自尔；故众生即佛，佛即众生；众生与佛，元同一体；生死涅槃，有为无为，元同一体；世间出世间，乃至六道四生，山河大地，有性无性，亦同一体；言同者，名相亦空，有亦空、无亦空，尽恒沙世界，元是一空；既若如此，何处有佛度众生？何处有众生受佛度？何故如此？万法之性自尔故。若作自然见，即落自然外道；若作无我、无我所见，堕在三贤十圣位中。你如今云何将一尺一寸，便拟量度虚空？他分明向汝道法法不相到，法自寂故，当处自住，当处自真；以身空故名法空，以心空故名性空，身心总空，故名法性空；乃至千途异说，皆不离你之本心。如今说菩提涅槃真如佛性二乘菩萨者，皆指叶为黄金、拳掌之说；若也展手之时，一切大众若天若人，皆见掌中都无一物。所以道本来无一物，何处有尘埃？本既无物，三际本无所有；故学道人单刀直入，须见这箇意始得。故达磨大师从西天来至此土，经多少国土，只觅得可大师一人，密传心印，印你本心；以心印法，以法印心；心既如此，法亦如此，同真际，等法性。法性空中，谁是授记人？谁是成佛人？谁是得法人？他分明向你道：菩提者不可以身得，身无相故；不可以心得，心无相故；不可以性得，性即便是本源自性天真佛故；不可以佛更得佛，不可以无相更得无相，不可以空更得空，不可以道更得道；本无所得，无得亦不可得，所以道无一法可得；只教你了取本心，当下了时，不得了相；无了无不了相，亦不可得；如此之法，得者即得，得者不自觉知，不得者亦不自觉知；如此之法，从上已来，有几人得知？所以道：天下忘己者有几 人？如今于一机一境、一经一教、一世一时、一名一字、六根门前领得，与机关本人何别？忽有一人出来，不于一名一相上作解者，我说此人尽十方世界觅这箇人不可得，以无第二人故，继于祖位，亦云释种，无杂纯一，故言王若成佛时，王子亦随出家，此意大难知！只教你莫觅、觅便失却；如痴人山上叫一声，响从谷出，便走下山趁；及寻觅不得，又叫一声，山上响又应，亦走上山上趁；如是千生万劫，只是寻声逐响人，虚生浪死汉！汝若无声即无响，涅槃者；无闻无​​知无声，绝迹绝踪，若得如是，稍与祖师邻房也。</p>
<p>问：如王库藏内，都无如是刀。伏愿诲示。师云：王库藏者，即虚空性也，能摄十方虚空世界，皆总不出你心，亦谓之虚空藏菩萨。你若道是有是无、非有非无，总成羊角；羊角者，即你求觅者也。</p>
<p>问：王库藏中有真刀否？师云：此亦是羊角。云：若王库藏中本无真刀，何故云王子持王库中真刀出至异国，何独言无？师云：持刀出者，此喻如来使者。你若言王子持王库中真刀出去者，库中应空去也。本源虚空性，不可被异人将去，是什么语设你有者，皆名羊角。</p>
<p>问：迦叶受佛心印得为传语人否？师云：是。云：若是传语人，应不离得羊角。师云：迦叶自领得本心，所以不是羊角。若以领得如来心，见如来意，见如来色相者，即属如来使，为传语人。所以阿难为侍者二十年，但见如来色相，所以被佛诃云：唯观救世者，不能离得羊角。</p>
<p>问：文殊执剑于瞿昙前者如何？师云：五百菩萨得宿命智，见过去生业障；五百者即你五阴身是；以见此夙命障故，求佛求菩萨涅槃；所以文殊将智解剑，害此有见佛心故，故言你善害。云：何者是剑？师云：解心是剑。云：解心既是剑，断此有见佛心，只如能断见心何能除得？师云：还将你无分别智，断此有见分别心。云：如作有见，有求佛心，将无分别智剑断，争奈有智剑在何？师云：若无分别智，害有见无见，无分别智亦不可得。云：不可以智更断智，不可以剑更断剑。师云：剑自害剑，剑剑相害，即剑亦不可得；智自害智，智智相害，即智亦不可得；母子俱丧，亦复如是。</p>
<p>问：如何是见性？师云：性即是见，见即是性，不可以性更见性。闻即是性，不可以性更闻性，只你作性见能闻能见性，便有一异法生。他分明道：所可见者，不可更见你。云何头上更着头？他分明道：如盘中散珠，大者大圆，小者小圆，各各不相知，各各不相碍，起时不言我起，灭时不言我灭，所以四生六道未有不如时。且众生不见佛，佛不见众生；四果不见四向，四向不见四果；三贤十圣不见等妙二觉，等妙二觉不见三贤十圣；乃至水不见火，火不见水；地不见风，风不见地；众生不入法界，佛不出法界；所以法性无去来，无能所见。既如此，因什么道我见我闻，于善知识处得契悟，善知识与我说法，诸佛出世与众生说法。迦旃延只为以生灭心传实相法，被净名呵责。分明道：一切法本来无缚，何用解他？本来不染，何用净他？故云：宝相如是，岂可说乎？汝今只成是非心、染净心，得一知一解，绕天下行，见人便拟定当取：谁有心眼，谁强谁弱；若也如此，天地悬殊，更说什么见性？</p>
<p>问：既言性即见、见即性，只如性自无障碍、无剂限，云何隔物即不见？又于虚空中，近即见、远即不见者，如何？师云：此是你妄生异见；若言隔物不见，无物言见，便谓性有隔碍者，全无交涉；性且非见非不见，法亦非见非不见。若见性人，何处不是我之本性？所以六道四生、山河大地，总是我之性净明体。故云见色便见心，色心不异故，只为取相作见闻觉知。去却前物始拟得见者，即堕二乘人中依通见解也。虚空中近则见，远则不见，此是外道中收。分明道：非内亦非外，非近亦非远。近而不可见者，万物之性也；近尚不可见，更道远而不可见，有什么意旨？</p>
<p>问：学人不会，和尚如何指示？师云：我无一物，从来不曾将一物与人。你无始已来，只为被人指示，觅契觅会，此可不是弟子与师俱陷王难？你但知一念不受，即是无受身；一念不想，即是无想身；决定不迁流造作，即是无行身；莫思量卜度分别，即是无识身；你如今才别起一念，即入十二因缘；无明缘行亦因亦果，乃至老死亦因亦果；故善财童子一百一十处求善知识，只向十二因缘中求；最后见弥勒，弥勒却指见文殊；文殊者即汝本地无明。若心心别异向外求善知识者，一念才生即灭，才灭又生；所以汝等比丘，亦生亦老亦病亦死；酬因答果已来，即五聚之生灭；五聚者五阴也。一念不起，即十八界空，即身便是菩提华果，即心便是灵智，亦云灵台；若有所住着，即身为死尸，亦云守死尸鬼。</p>
<p>问：净名默然，文殊赞叹云：是真入不二法门，如何？师云：不二法门，即你本心也；说与不说，即有起灭；无言说时，无所显示，故文殊赞叹。云：净名不说，声有断灭否？师云：语即默、默即语，语默不二，故云声之实性亦无断灭，文殊本闻亦无断灭。所以如来常说，未曾有不说时；如来说即是法，法即是说，法说不二故。乃至报化二身、菩萨声闻，山河大地、水鸟树林，一时说法。所以语亦说、默亦说，终日说而未尝说。既若如是，但以默为本。</p>
<p>问：声闻人藏形于三界，不能藏于菩提者，如何？师云：形者质也。声闻人但能断三界见修，已离烦恼，不能藏于菩提，故还被魔王于菩提中捉得，于林中宴坐，还成微细见菩提心也。菩萨人已于三界菩提决定不舍不取；不取故，七大中觅他不得；不舍故，外魔亦觅他不得。汝但拟着一法，印子早成也；印着有，即六道四生文出；印着空，即无相文现；如今但知决定不印一切物，此印为虚空不一不二；空本不空，印本不有。十方虚空世界诸佛出世，如见电光一般。观一切蠢动含灵，如响一般。见十方微尘国土，恰似海中一滴水相似。闻一切甚深法，如幻如化。心心不异，法法不异，乃至千经万论，只为你之一心；若能不取一切相。故言如是一心中，方便勤庄严。</p>
<p>问：如我昔为歌利王割截身体如何？师云：仙人者即是你心。歌利王好求也，不守王位，谓之贪利。如今学人，不积功累德，见者便拟学，与歌利王何别？如见色时，坏却仙人眼；闻声时坏却仙人耳，乃至觉知时，亦复如是；唤作节节支解。云：只如仙人忍时，不合更有节节支解，不可一心忍，一心不忍也。师云：你作无生见、忍辱解、无求解，总是伤损。云：仙人被割时，还知痛否？又云：此中无受者，是谁受痛？师云：你既不痛，出头来觅个什么？</p>
<p>问：燃灯佛授记，为在五百岁中、五百岁外？师云：五百岁中不得授记。所言授记者，你本决定不忘，不失有为，不取菩提，但以了世非世，亦不出五百岁外别得授记，亦不于五百岁中得授记。云：了世三际相不可得已否？师云：无一法可得。云：何故言频经五百世前后极时长？师云：五百世长远，当知犹是仙人；故然灯授记时，实无少法可得。</p>
<p>问：教中云：销我亿劫颠倒想，不历僧祇获法身者，如何？师云：若以三无数劫修行，有所证得者，尽恒沙劫不得。若于一刹那中获得法身，直了见性者犹是三乘教之极谈也。何以故？以见法身可获故，皆属不了义教中收。</p>
<p>问：见法顿了者，见祖师意否？师云：祖师心出虚空外。云：有限剂否？师云：有、无限剂，此皆数量对待之法。祖师云：且非有限量，非无限量，非非有无限量，以绝待故。你如今学者，未能出得三乘教外，争唤作禅师？分明向汝道：一等学禅，莫取次妄生异见，如人饮水，冷暖自知，一行一住一刹那间，念念不异；若不如是，不免轮回。</p>
<p>问：佛身无为，不堕诸数，何故佛身舍利八斛四斗？师云：你作如是见，只见假舍利，不见真舍利。云：舍利为是本有，为复功勋？师云：非是本有，亦非功勋。云：若非本有，又非功勋，何故如来舍利，唯链唯精，金骨常存？师乃呵云：你作如此见解，争唤作学禅人，你见虚空曾有骨否？诸佛心同太虚，觅什么骨？云：如今见有舍利，此是何法？师云：此从你妄想心生，即见舍利。云：和尚还有舍利否？请将出来看。师云：真舍利难见，你但以十指撮尽妙高峰为微尘，即见真舍利。</p>
<p>夫参禅学道，须得一切处不生心，只论忘机即佛道隆，分别即魔军盛，毕竟无毛头许少法可得。</p>
<p>问：祖传法付与何人？师云：无法与人。云：云何二祖请师安心？师云：你若道有，二祖即合觅得心；觅心不可得故，所以道与你安心竟；若有所得，全归生灭。</p>
<p>问：佛穷得无明否？师云：无明即是一切诸佛得道之处，所以缘起是道场，所见一尘一色，便合无边理性，举足下足不离道场。道场者无所得也，我向你道只无所得，名为坐道场。云：无明者为明为暗？师云：非明非暗，明暗是代谢之法；无明且不明、亦不暗；不明只是本明，不明不暗，只这一句子，乱却天下人眼；所以道假使满世间，皆如舍利弗，尽思共度量，不能测佛智；其无碍慧，出过虚空，无你语论处。释迦量等三千大千世界，忽有一菩萨出来一跨，跨知三千大千世界，不出普贤一毛孔，你如今把什么本领拟学他？云：既是学不得，为什么道：归源性无二，方便有多门，如之何？师云：归源性无二者，无明实性，即诸佛性。方便有多门者，声闻人见无明生，见无明灭；缘觉人但见无明灭，不见无明生，念念证寂灭；诸佛见众生终日生而无生，终日灭而无灭，无生无灭，即大乘果；所以道：果满菩提圆，华开世界起。举足即佛，下足即众生；诸佛两足尊者，即理足、事足、众生足、生死足、一切等足，足故不求；是你如今念念学佛，即嫌着众生，若嫌着众生，即是谤他十方诸佛；所以佛出世来，执除粪器，蠲除戏论之粪，只教你除却从来学心见心，除得尽，即不堕戏论，亦云搬粪出，只教你不生心；心若不生，自然成大智者，决定不分别佛与众生，一切尽不分别，始得入我曹溪门下。故自古先圣云：少行我法门，所以无行为我法门，只是一心门，一切人到这里尽不敢入，不道全无，只是少人得，得者即是佛。珍重！问：如何得不落阶级？师云：终日吃饭，未曾咬着一粒米；终日行，未曾踏着一片地；与么时，无人我等相；终日不离一切事，不被诸境惑，方名自在人。念念不见一切相，莫认前后三际，前际无去，今际无住，后际无来，安然端坐，任运不拘，方名解脱。努力努力！此门中千人万人，只得三箇五箇，若不将为事，受殃有日在。故云：着力今生须了却，谁能累劫受余殃？</p>
<p>师于唐大中年中终于本山。宣宗敕谥断际禅师。塔日广业</p>
]]></content>
      <categories>
        <category>论</category>
      </categories>
  </entry>
  <entry>
    <title> 大乘大集地藏十輪經</title>
    <url>/uncategorized/%E5%A4%A7%E4%B9%98%E5%A4%A7%E9%9B%86%E5%9C%B0%E8%97%8F%E5%8D%81%E8%BC%AA%E7%B6%93.html</url>
    <content><![CDATA[<p>大乘大集地藏十輪經 序品第一</p>
<p>三藏法師玄奘奉　詔譯</p>
<p>如是我聞：</p>
<p>一時，薄伽梵在佉羅帝耶山，諸牟尼仙所依住處，與大苾芻眾俱，謂過數量大聲聞僧；復有菩薩摩訶薩眾，謂過數量大菩薩僧；說月藏已。</p>
<p>爾時，南方大香雲來，雨大香雨；大花雲來，雨大花雨；大妙殊麗寶飾雲來，雨大殊麗妙寶飾雨；大妙鮮潔衣服雲來，雨大鮮潔妙衣服雨。是諸雲雨充遍其山，諸牟尼仙所依住處。從諸香花寶飾衣服，演出種種百千微妙大法音聲，謂：歸敬三寶聲、受持學處聲、忍辱柔和聲、精進勇猛聲、降伏四魔聲、趣入智慧聲、廣大名稱遍滿三界聲、勸修殊勝念定總持聲、空無相無願聲、厭離貪欲聲、色如聚沫聲、受如浮泡聲、想如陽焰聲、行如芭蕉聲、識如幻事聲、無常聲、苦聲、無我聲、空聲、慚愧聲、遠離聲、護念聲、慈悲喜捨聲、證得諸法聲、生天涅槃聲、趣向三乘聲、轉大法輪聲、雨大法雨聲、成熟有情聲、度三惡趣聲、修治圓滿六到彼岸聲、善巧方便聲、趣入十地聲、遊戲神通聲、遊戲清淨無上大乘聲、不退轉地聲、無生法忍聲、灌頂受位聲、趣入一切諸佛大海聲。</p>
<p>爾時，一切諸來大眾咸見如是種種雲雨，亦聞如是諸法音聲。隨意所樂，各見其身種種香花、寶飾、衣服之所莊嚴。又各自見兩手掌中持如意珠，從是一一如意珠中雨種種寶，復從一一如意珠中放諸光明。因光明故，一一有情，皆見十方殑伽沙等諸佛世界。又因光明，見諸佛土一一世尊，無量眾會恭敬圍遶。復因光明，見諸佛土一切有情，若有病者，因此光明之所照觸，眾病除愈。諸應被殺、及囚繫者，光明照故，皆得解脫。諸身、語、意、麁重穢濁，因光皆得輕軟清淨，諸飢渴者亦皆飽滿。諸被種種刑罰逼切，光明照故、皆離憂苦。諸少衣服、寶飾、珍財，光明照故，隨念皆足。若諸有情，樂欲殺生，乃至或有樂欲邪見，由此光明之所照觸，皆悉樂欲遠離殺生，乃至樂欲遠離邪見。若諸有情，為於種種求不得苦之所逼切，光明照故，隨願皆得。</p>
<p>又因光明，見諸佛土一切有情所受眾苦，無不休息，皆悉歡娛受諸妙樂。又見如是諸佛土中，由此光明之所照觸，遠離一切昏雲、塵霧、烈風、暴雨、不善音聲，及諸臭穢、苦辛、惡味、惡觸、恐怖；遠離一切邪業、邪語、邪意、邪歸；不寒不熱，安靜坦然，地平如掌，諸妙樂具充滿其中。</p>
<p>爾時，眾會其身欻然，地界增強，堅重難舉。既覩斯瑞，咸悉驚疑：「何因何緣而現此相？」於眾會中，有天帝釋名無垢生，去薄伽梵不遠而坐，即從座起，頂禮世尊合掌向佛，以頌問曰：</p>
<p>「具諦語諦見、      諦善住牟尼，<br>普為眾弘宣，      諦究竟堅法，<br>令諸有情類，      滅苦、及苦因，<br>何緣於此中，      現諸雲、雨等？<br>令舉眾歡悅，      咸生淨信心，<br>皆發趣大乘，      度疑、生實見。<br>天、人、大眾身，      地界增堅重，<br>不能自勝舉，      此相有何緣？<br>兩手皆珠現，      雨眾寶，放光<br>照十方；除罪，      息苦，獲安樂；<br>導師復何因，      令舉眾皆見，<br>種種香鬘等，      各各自嚴身？<br>天、人普猶豫，      不測何因緣，<br>有誰將欲來，      現此神通力？<br>為是佛菩薩？      為梵魔釋天？<br>唯願大導師，      速為眾宣說！」<br>爾時，世尊告無垢生天帝釋曰：「汝等當知，有菩薩摩訶薩，名曰地藏，已於無量、無數大劫，五濁惡時無佛世界，成熟有情。今與八十百千那庾多頻跋羅菩薩俱，為欲來此禮敬、親近、供養我故，觀大集會生隨喜故，并諸眷屬作聲聞像，將來至此，以神通力現是變化。</p>
<p>「是地藏菩薩摩訶薩，有無量、無數、不可思議、殊勝功德之所莊嚴。一切世間、聲聞、獨覺、所不能測。此大菩薩，是諸微妙功德伏藏、是諸解脫珍寶出處、是諸菩薩明淨眼目、是趣涅槃商人導首，如如意珠，雨眾財寶，隨所希求皆令滿足。譬諸商人所採寶渚，是能生長善根良田、是能盛貯解脫樂器、是出妙寶功德賢瓶。照行善者猶如朗日；照失道者猶如明炬；除煩惱熱如月清涼；如無足者所得車乘、如遠涉者所備資糧、如迷方者所逢示導、如狂亂者所服妙藥、如疾病者所遇良醫、如羸老者所憑几杖、如疲倦者所止床座。度四流者為作橋梁，趣彼岸者為作船筏。是三善根殊勝果報，是三善本所引等流。常行惠施如輪恒轉，持戒堅固如妙高山，精進難壞如金剛寶，安忍不動猶如大地，靜慮深密猶如祕藏，等至嚴麗如妙花鬘，智慧深廣猶如大海，無所染著譬太虛空。妙果近因如眾花葉，伏諸外道如師子王，降諸天魔如大龍象，斬煩惱賊猶如神劍，厭諸諠雜如獨覺乘，洗煩惱垢如清淨水，能除臭穢如疾飄風，斷眾結縛如利刀劍，護諸怖畏如親如友，防諸怨敵如塹如城，救諸危難猶如父母，藏諸怯劣猶若叢林。如夏遠行所投大樹，與熱渴者作清冷水、與飢乏者作諸甘果、為露形者作諸衣服、為熱乏者作大密雲、為貧匱者作如意寶、為恐懼者作所歸依、為諸稼穡作甘澤雨、為諸濁水作月愛珠。令諸有情善根不壞，現妙境界令眾欣悅，勸發有情增上慚愧，求福慧者令具莊嚴。能除煩惱如吐下藥，能攝亂心如等持境，辯才無滯如水激輪，攝事繫心如觀妙色，安忍堅住如妙高山，總持深廣猶如大海，神足無礙譬若虛空。滅除一切惑障習氣，猶如烈日銷釋輕氷。常遊靜慮無色正道，一切智智妙寶洲渚，能無功用轉大法輪。</p>
<p>「善男子！是地藏菩薩摩訶薩，具如是等，無量、無數、不可思議殊勝功德。與諸眷屬欲來至此，先現如是神通之相。」</p>
<p>世尊說是地藏菩薩諸功德已。爾時，地藏菩薩摩訶薩，與八十、百、千、那庾多頻跋羅菩薩，以神通力，現聲聞像，從南方來，至佛前住，與諸眷屬，恭敬頂禮世尊雙足，右遶三匝，在如來前，合掌而立，以頌讚曰：</p>
<p>「兩足尊導師，      慈心常普覆，<br>安忍如大地，      遍除瞋忿心。<br>具殊勝相好，      莊嚴諸佛國，<br>能以諦慈悲，      充滿一切土。<br>永絕諸愛網，      如實善安住，<br>捨諸清淨國，      度染濁眾生。<br>本願攝穢土，      成熟惡眾生，<br>起堅固正勤，      久修諸苦行。<br>久修諸苦行，      聞生悚懼心，<br>修諸施戒忍，      及精進定慧。<br>曾供事無量，      佛菩薩聲聞，<br>及濟諸有情，      飢渴病死者。<br>本為他有情，      自捨多身命，<br>本為正法故，      捨多骨血皮。<br>棄捨自安樂，      悲愍諸有情，<br>專為諸有情，      勤修斷惑網。<br>善護於六根，      恒遠離諸欲，<br>觀有為無常，      苦空無我性。<br>諸苦業增長，      皆貪愛為因，<br>故先於六根，      永斷諸貪欲。<br>普於有情界，      常安住大悲，<br>雖得勝菩提，      而不捨本願。<br>隨見諸有情，      逼切在眾苦，<br>隨起勤精進，      勇猛而濟拔。<br>令勤修施戒，      忍進定般若，<br>如母於一子，      慈心而養育。<br>本於有情類，      常住普慈心，<br>故速證菩提，      度脫無量眾。<br>本修菩提行，       無不為眾生，<br>故今於有情，      不捨於六度。<br>昔常於末世，      求無上菩提，<br>今還末世中，      速成無上覺。<br>調伏諸惡見，      天龍人藥叉，<br>安住能斷惑，      如金剛聖道。<br>授無量有情，      得勝菩提記，<br>成應供導首，      最上良福田。<br>世尊無等侶，      普覆諸群生，<br>無量大名聞，      充滿十方界。<br>是故諸菩薩，      為成就己事，<br>咸共來歸依，      大牟尼足下。<br>聞所說妙法，      皆生歡喜心，<br>起增上正勤，      修習菩提行。<br>由導師法力，      皆速證菩提，<br>故今者導師，      大集未曾有，<br>十三兆藥叉，      恒噉諸血肉，<br>皆捨諸惡業，      速趣大菩提。<br>有得勝總持，      安忍及靜慮，<br>有永盡諸漏，      應供世間尊。<br>有修四無量，      有住四攝法，<br>有得四辯才，      有安住順忍，<br>有得健行定，      有得妙慧眼，<br>有住無生忍，      皆由導師力。<br>世尊大威德，       摧滅眾魔怨，<br>降伏諸外道，      九十五異類。<br>盡地獄傍生，       餓鬼非天趣，<br>故貞實有情，      咸歸尊足下。<br>今者息刀兵，      疫病飢饉劫，<br>度迷失正道，      盲冥諸有情，<br>諸煩惱狂亂，      皆安寂滅道，<br>故我捨諸緣，      來禮敬尊足。<br>無邊諸佛土，      現在諸導師，<br>咸廣讚世尊，      聞者皆來此。<br>我聞遍知海，      真實德無邊，<br>度脫諸有情，      心歡喜敬禮。<br>曾修無量福，      今得禮尊足，<br>願無量劫中，      常修多供養。<br>我今學世尊，      發如是誓願，<br>當於此穢土，      得無上菩提。」<br>爾時，地藏菩薩摩訶薩以妙伽他禮讚佛已，與諸眷屬復持無量天妙香花、種種寶飾而散佛上，變成寶蓋，住虛空中。為聽法故，即於佛前儼然而坐。</p>
<p>爾時，一切諸來大眾，既見地藏菩薩摩訶薩已，皆獲希奇，得未曾有，各持種種上妙香花、寶飾、衣服、幢幡蓋等，奉散地藏菩薩摩訶薩，而為供養。皆作是言：「我等今者快得善利，因佛神力，親得瞻仰、禮敬、供養、如是大士。」</p>
<p>爾時，眾中有菩薩摩訶薩，名好疑問，從座而起，整理衣服，偏袒一肩，禮佛雙足，右膝著地，合掌向佛，而白佛言：「世尊！此善男子從何而來？所居佛國去此遠近？成就何等功德善根，而蒙世尊種種稱歎？復能讚佛不可思議功德法海？我等昔來未曾聞見，唯願為說。」</p>
<p>世尊告曰：「止！善男子！如是大士功德善根，一切世間，天、人、大眾，皆不能測其量淺深。若聞如來為汝廣說如是大士功德善根，一切世間，天、人、大眾，皆生迷悶，或不信受。」</p>
<p>時，好疑問復重請言：「唯願如來，哀愍為說。」</p>
<p>佛言：「諦聽！善思念之。吾當為汝略說少分。如是大士，成就無量不可思議殊勝功德；已能安住首楞伽摩勝三摩地，善能悟入如來境界；已得最勝無生法忍，於諸佛法已得自在；已能堪忍一切智位，已能超度一切智海；已能安住師子奮迅幢三摩地，善能登上一切智山；已能摧伏外道邪論，為欲成熟一切有情，所在佛國，悉皆止住。如是大士，隨所止住諸佛國土、隨所安住諸三摩地，發起無量殊勝功德，成就無量所化有情。</p>
<p>「如是大士，隨住如是諸佛國土，若入能發智定，由此定力，令彼佛土一切有情，皆悉同見諸三摩地所行境界。隨住如是諸佛國土，若入具足無邊智定，由此定力，令彼佛土一切有情，隨其所應，能以無量上妙供具，恭敬供養諸佛世尊。隨住如是諸佛國土，若入具足清淨智定，由此定力，令彼佛土一切有情，皆悉同見諸欲境界無量過患，心得清淨。隨住如是諸佛國土，若入具足慚愧智定，由此定力，令彼佛土一切有情，皆得具足增上慚愧，離諸惡法，心無忘失。隨住如是諸佛國土，若入具足諸乘明定，由此定力，令彼佛土一切有情，皆得善巧，天眼智通、宿住智通、死生智通，了達此世、他世因果。隨住如是諸佛國土，若入無憂神通明定，由此定力，令彼佛土一切有情，皆離一切愁、憂、昏、昧。</p>
<p>「隨住如是諸佛國土，若入具足勝通明定，由此定力，令彼佛土一切有情，皆得具足神通善巧。隨住如是諸佛國土，若入普照諸世間定，由此定力，令十方界離諸昏暗，令彼佛土一切有情，普見十方諸佛國土。隨住如是諸佛國土，若入諸佛燈炬明定，由此定力，令彼佛土一切有情，捨邪歸依歸正三寶。隨住如是諸佛國土，若入金剛光定，由此定力，令彼佛土所有一切小輪圍山、大輪圍山、蘇迷盧山，及諸餘山、谿㵎、溝壑、瓦礫、毒刺、諸穢、草木，皆悉不現。令彼佛土所有一切眾邪蠱毒、諸惡蟲獸、災橫、疫癘、昏暗、塵垢、不淨、臭穢，悉皆銷滅。令彼佛土地平如掌，種種嘉祥自然踊現，清淨、殊勝、眾相莊嚴。隨住如是諸佛國土，若入智力難摧伏定，由此定力，令彼佛土一切魔王及諸眷屬，皆悉驚怖，歸依三寶。</p>
<p>「隨住如是諸佛國土，若入電光明定，由此定力，令彼佛土一切有情，皆悉遠離後世恐怖，得法安慰。隨住如是諸佛國土，若入具足上妙味定，由此定力，令彼佛土一切有情，隨念皆得飲食充足。隨住如是諸佛國土，若入具足勝精氣定，由此定力，令彼佛土一切有情，無不皆得增上力勢離諸病苦。隨住如是諸佛國土，若入上妙諸資具定，由此定力，令彼佛土一切有情，隨樂皆得床座、敷具、衣服、寶飾、諸資身具，無所乏少，殊妙端嚴，甚可愛樂。隨住如是諸佛國土，若入無諍智定，由此定力，令彼佛土一切有情，身心勇健，遠離一切怨憎繫縛，和順歡娛，愛樂具足，施戒安忍，勇猛、精進，心無散亂，成就智慧。</p>
<p>「隨住如是諸佛國土，若入能引勝踊躍定，由此定力，令彼佛土一切有情，皆受無量勝妙歡喜。隨住如是諸佛國土，若入具足世路光定，由此定力，令彼佛土一切有情，得無礙智，能修種種清淨事業。隨住如是諸佛國土，若入善住勝金剛定，由此定力，令彼佛土一切有情，皆得諸根具足無缺，常樂遠離，其心寂靜。隨住如是諸佛國土，若入增上觀勝幢定，由此定力，令彼佛土一切有情，皆深呵厭自惡業過，咸善護持十善業道，生天要路。隨住如是諸佛國土，若入具足慈悲聲定，由此定力，令彼佛土一切有情，皆悉發起慈心、悲心、無怨害心、普平等心、更相利益安樂之心。隨住如是諸佛國土，若入引集諸福德定，由此定力，令彼佛土一切有情，離諸鬪諍、疾疫、飢饉、非時風雨、苦、澁、辛、酸、諸惡色觸，悉皆銷滅。</p>
<p>「如是大士，隨住如是諸佛國土，若入海電光定，由此定力，令彼佛土一切大地眾寶合成，一切過患皆悉遠離，種種寶樹、衣樹、器樹、諸瓔珞樹、花樹、果樹、諸音樂樹、無量樂具周遍莊嚴。以要言之，此善男子，於一一日每晨朝時，為欲成熟諸有情故，入殑伽河沙等諸定，從定起已遍於十方諸佛國土，成熟一切所化有情，隨其所應利益安樂。</p>
<p>「此善男子，已於無量、無數大劫，五濁惡時無佛世界，成熟有情。復於當來過於是數，或有世界，刀兵劫起，害諸有情。此善男子見是事已，於晨朝時以諸定力，除刀兵劫，令諸有情互相慈愍。或有世界，疫病劫起，害諸有情。此善男子見是事已，於晨朝時以諸定力，除疫病劫，令諸有情皆得安樂。或有世界，飢饉劫起，害諸有情。此善男子見是事已，於晨朝時以諸定力，除飢饉劫，令諸有情皆得飽滿。此善男子，以諸定力作如是等，無量、無邊、不可思議、利益安樂諸有情事。</p>
<p>「此善男子，具足成就無量、無數、不可思議、殊勝功德，常勤精進利益安樂一切有情。曾於過去無量、無數、殑伽沙等佛世尊所，為欲成熟利益安樂諸有情故，發起大悲，堅固難壞、勇猛、精進、無盡誓願。由此大悲堅固難壞、勇猛、精進、無盡誓願增上勢力，於一日夜或一食頃，能度無量、百、千、俱胝那庾多數諸有情類，皆令解脫種種憂苦，及令一切如法所求，意願滿足。</p>
<p>「隨所在處，若諸有情，種種希求憂苦逼切；有能至心稱名、念誦、歸敬、供養地藏菩薩摩訶薩者，一切皆得如法所求，離諸憂苦。隨其所應，安置生天、涅槃之道。隨所在處，若諸有情，飢渴所逼；有能至心稱名、念誦、歸敬、供養地藏菩薩摩訶薩者，一切皆得如法所求，飲食充足。隨其所應，安置生天、涅槃之道。隨所在處，若諸有情，乏少種種衣服、寶飾、醫藥、床敷、及諸資具；有能至心稱名、念誦、歸敬、供養地藏菩薩摩訶薩者，一切皆得如法所求，衣服、寶飾、醫藥、床敷、及諸資具無不備足，隨其所應，安置生天、涅槃之道。隨所在處，若諸有情，愛樂別離，怨憎合會；有能至心稱名、念誦、歸敬、供養地藏菩薩摩訶薩者，一切皆得愛樂合會，怨憎別離，隨其所應，安置生天、涅槃之道。</p>
<p>「隨所在處，若諸有情，身心憂苦，眾病所惱；有能至心稱名、念誦、歸敬、供養地藏菩薩摩訶薩者，一切皆得身心安樂、眾病除愈，隨其所應，安置生天、涅槃之道。隨所在處，若諸有情，互相乖違，興諸鬪諍；有能至心稱名、念誦、歸敬、供養地藏菩薩摩訶薩者，一切皆得捨毒害心，共相和穆，歡喜忍受，展轉悔愧，慈心相向，隨其所應，安置生天、涅槃之道。隨所在處，若諸有情，閉在牢獄、杻械、枷鎖、檢繫其身，具受眾苦；有能至心稱名、念誦、歸敬、供養地藏菩薩摩訶薩者，一切皆得解脫牢獄、杻械、枷鎖，自在歡喜，隨其所應，安置生天、涅槃之道。隨所在處，若諸有情，應被囚執、鞭撻、拷楚、臨當被害；有能至心稱名、念誦、歸敬、供養地藏菩薩摩訶薩者，一切皆得免離囚執、鞭撻加害，隨其所應，安置生天、涅槃之道。</p>
<p>「隨所在處，若諸有情，身心疲倦氣力羸惙；有能至心稱名、念誦、歸敬、供養地藏菩薩摩訶薩者，一切皆得身心暢適，氣力強盛，隨其所應，安置生天、涅槃之道。隨所在處，若諸有情，諸根不具，隨有損壞；有能至心稱名、念誦、歸敬、供養地藏菩薩摩訶薩者，一切皆得諸根具足，無有損壞，隨其所應，安置生天、涅槃之道。隨所在處，若諸有情，顛狂心亂，鬼魅所著；有能至心稱名、念誦、歸敬、供養地藏菩薩摩訶薩者，一切皆得心無狂亂，離諸擾惱，隨其所應，安置生天、涅槃之道。隨所在處，若諸有情，貪欲、瞋恚、愚癡、忿恨、慳嫉、憍慢、惡見、睡眠、放逸、疑等皆悉熾盛，惱亂身心，常不安樂；有能至心稱名、念誦、歸敬、供養地藏菩薩摩訶薩者，一切皆得離貪欲等身心安樂，隨其所應，安置生天、涅槃之道。隨所在處，若諸有情，為火所焚，為水所溺，為風所飄，或於山巖崖岸，樹舍顛墜墮落，其心慞惶；有能至心稱名、念誦、歸敬、供養地藏菩薩摩訶薩者，一切皆得離諸危難，安隱無損。隨其所應，安置生天、涅槃之道。</p>
<p>「隨所在處，若諸有情，為諸毒蛇毒蟲所螫，或被種種毒藥所中；有能至心稱名、念誦、歸敬、供養地藏菩薩摩訶薩者，一切皆得離諸惱害，隨其所應，安置生天、涅槃之道。隨所在處，若諸有情，惡鬼所持成諸瘧病，或日日發，或隔日發，或三四日而一發者，或令狂亂，身心戰掉，迷悶失念，無所了知；有能至心稱名、念誦、歸敬、供養地藏菩薩摩訶薩者，一切皆得解脫無畏，身心安適，隨其所應，安置生天、涅槃之道。隨所在處，若諸有情，為諸藥叉、羅剎、餓鬼、畢舍遮鬼、布怛那鬼、鳩畔荼鬼、羯吒布怛那鬼、吸精氣鬼，及諸虎、狼、師子、惡獸、蠱毒、厭禱、諸惡呪術、怨賊、軍陣，及餘種種諸怖畏事之所纏繞，身心慞惶、懼失身命，惡死貪生，厭苦求樂；有能至心稱名、念誦、歸敬、供養地藏菩薩摩訶薩者，一切皆得離諸怖畏，保全身命，隨其所應，安置生天、涅槃之道。</p>
<p>「隨所在處，若諸有情，或為多聞、或為淨信、或為淨戒、或為靜慮、或為神通、或為般若、或為解脫、或為妙色、或為妙聲、或為妙香、或為妙味、或為妙觸、或為利養、或為名聞、或為功德、或為工巧、或為花果、或為樹林、或為床座、或為敷具、或為道路、或為財穀、或為醫藥、或為舍宅、或為僕使、或為彩色、或為甘雨、或為求水、或為稼穡、或為扇拂、或為涼風、或為求火、或為車乘、或為男女、或為方便、或為修福、或為溫暖、或為清涼、或為憶念、或為種種世、出世間，諸利樂事，於追求時，為諸憂苦之所逼切；有能至心稱名、念誦、歸敬、供養地藏菩薩摩訶薩者，此善男子，功德、妙定、威神力故，令彼一切皆離憂苦，意願滿足，隨其所應，安置生天、涅槃之道。</p>
<p>「隨所在處，若諸有情，以諸種子，殖於荒田、或熟田中，若勤營務、或不營務；有能至心稱名、念誦、歸敬、供養地藏菩薩摩訶薩者，此善男子，功德、妙定、威神力故，令彼一切果實豐稔。所以者何？此善男子，曾過無量、無數大劫，於過數量佛世尊所，發大精進堅固誓願，由此願力，為欲成熟諸有情故，常普任持一切大地，常普任持一切種子，常普令彼一切有情隨意受用。此善男子威神力故，能令大地一切，草木、根鬚、芽莖、枝葉、花果，皆悉生長，藥穀、苗稼、花果、茂實成熟，潤澤香潔軟美。</p>
<p>「隨所在處，若諸有情，貪、瞋、癡等，皆猛利故，造作殺生、或不與取、或欲邪行、或虛誑語、或麁惡語、或離間語、或雜穢語、或貪、或瞋、或復邪見、十惡業道；有能至心稱名、念誦、歸敬、供養地藏菩薩摩訶薩者，一切煩惱悉皆銷滅，遠離十惡，成就十善，於諸眾生，起慈悲心及利益心。此善男子，成就如是，功德、妙定、威神之力，勇猛、精進，於一食頃，能於無量、無數佛土，一一土中以一食頃，皆能度脫無量、無數、殑伽沙等所化有情，令離眾苦皆得安樂，隨其所應，安置生天、涅槃之道。</p>
<p>「此善男子，成就如是，如我所說，不可思議諸功德法，堅固誓願，勇猛、精進。為欲成熟諸有情故，於十方界，或時現作大梵王身，為諸有情如應說法。或復現作大自在天身、或作欲界他化自在天身、或作樂變化天身、或作覩史多天身、或作夜摩天身、或作帝釋天身、或作四大王天身、或作佛身、或作菩薩身、或作獨覺身、或作聲聞身、或作轉輪王身、或作剎帝利身、或作婆羅門身、或作茷舍身、或作戍達羅身、或作丈夫身、或作婦女身、或作童男身、或作童女身、或作健達縛身、或作阿素洛身、或作緊捺洛身、或作莫呼洛伽身、或作龍身、或作藥叉身、或作羅剎身、或作鳩畔荼身、或作畢舍遮身、或作餓鬼身、或作布怛那身、或作羯吒布怛那身、或作粤闍訶洛鬼身、或作師子身、或作香象身、或作馬身、或作牛身、或作種種禽獸之身、或作剡魔王身、或作地獄卒身、或作地獄諸有情身，現作如是等，無量、無數異類之身，為諸有情如應說法，隨其所應，安置三乘不退轉位。</p>
<p>「善男子！如是大士，成就如是不可思議諸功德法，是諸殊勝功德伏藏、是諸解脫珍寶出處、是諸菩薩明淨眼目、是趣涅槃商人導首。如是乃至能無功用轉大法輪，如前廣說。</p>
<p>「善男子！假使有人，於其彌勒及妙吉祥，并觀自在、普賢之類，而為上首，殑伽沙等諸大菩薩摩訶薩所，於百劫中，至心歸依、稱名、念誦、禮拜、供養、求諸所願，不如有人於一食頃，至心歸依、稱名、念誦、禮拜、供養地藏菩薩，求諸所願速得滿足。所以者何？地藏菩薩利益安樂一切有情，令諸有情所願滿足，如如意寶，亦如伏藏。如是大士，為欲成熟諸有情故，久修堅固大願、大悲、勇猛、精進，過諸菩薩。是故，汝等應當供養。」</p>
<p>爾時，十方諸來大眾、一切菩薩摩訶薩，及諸聲聞、天人、藥叉、健達縛等，皆從座起，隨力所作，各持種種金銀等屑，眾寶、花香，奉散地藏菩薩摩訶薩。復持種種上妙衣服、末尼寶珠、真珠花鬘、真珠瓔珞、金銀寶縷、幢幡蓋等，奉上地藏菩薩摩訶薩。復以無量上妙音樂、種種讚頌、恭敬供養地藏菩薩。</p>
<p>爾時，地藏菩薩摩訶薩，持此種種上妙供具，迴奉世尊，而說頌曰：</p>
<p>「天、人、龍、神所供養，      十方菩薩皆來奉，<br>聞救世有大功德，      唯願受我最勝供。」<br>爾時，地藏菩薩摩訶薩說是頌已，頂禮佛足。於是世尊復說頌曰：</p>
<p>「起堅固慧清淨心，      滅諸有情無量苦，<br>施眾妙樂如寶手，      能斷惑網如金剛。<br>起大悲慧具精進，      善持妙供奉世尊，<br>以海智救苦眾生，      登諸趣有無畏岸。」<br>爾時，地藏菩薩摩訶薩即從座起，而白佛言：「大德世尊！我當濟度此四洲渚世尊弟子，一切苾芻，及苾芻尼，鄔波索迦，鄔波斯迦，令其皆得，增長憶念、增長守護憶念、增長壽命、增長身體、增長無病、增長色力、增長名聞、增長資具、增長親友、增長弟子、增長淨戒、增長多聞、增長慧捨、增長妙定、增長安忍、增長方便、增長覺分聖諦光明、增長趣入大乘正道、增長法明、增長成熟有情、增長大慈大悲、增長一切白法、增長妙稱遍滿三界、增長法雨普潤三界、增長一切大地精氣滋味、增長一切眾生精氣善作事業、增長正法精氣善行、增長智慧光明、增長六到彼岸妙行、增長五眼、增長灌頂、增長生天涅槃。所謂有名，具足水火吉祥光明大記明呪總持章句，我於過去殑伽沙等佛世尊所，親承受持此陀羅尼，能令增長一切白法，增長一切種子、根鬚、芽莖、枝葉、花果、藥穀、精氣、滋味，增長雨澤，增長有益地、水、火、風，增長喜樂，增長財寶，增長勝力，增長一切受用資具。此陀羅尼能令一切智慧猛利，破煩惱賊。」</p>
<p>即說呪曰：</p>
<p>「讖蒱(一)　讖蒱(二)　讖讖蒱(三)　阿迦舍讖蒱(四)　縛羯 洛讖蒱(五)　菴跋 洛讖蒱(六)　筏羅讖蒱(七)　伐折 洛讖蒱(八)　阿路迦讖蒱(九)　萏摩讖蒱(十)　薩帝(丁 𤿺 反)摩讖蒱(十一)　薩帝(丁[＊]𤿺反)昵(泥吉反)訶羅讖蒱(十二)　毘婆(縛迦反)路迦插婆讖蒱(十三)　鄔波睒摩讖蒱(十四)　奈野娜讖蒱(十五)　鉢[A5]剌惹三牟底(都異反)[A6]剌拏讖蒱(十六)　剎拏讖蒱(十七)　毘濕婆(縛迦反)梨夜讖蒱(十八)　舍薩多臘婆(縛迦反)讖蒱(十九)　毘[7]阿([8]去聲)荼素(上聲)吒<a href="%E4%BA%8C%E5%8D%81">9</a>(知戒反)　莫醯隸(二十一)　萏謎(二十二)　睒謎(二十三)　斫羯洛細(二十四)　斫羯洛沫[10]呬隸(二十五)　廁(初[11]凡反)隷(二十六)　[12]諀([13]匹里反)隸(二十七)　揭[A7]剌婆跋羅伐[A8]剌帝(二十八)　𣢁<a href="%E4%B8%8A%E8%81%B2%E9%86%AF%E4%BB%A5%E5%8F%8D">14</a>㘑(二十九)　鉢臘[A9]薜(三十)　鉢[A10]剌遮囉飯怛泥(三十一)(去聲)　曷[A11]剌怛泥(三十二)(去聲)　播囉(三十三)　遮遮遮遮(三十四)　𣢁([15]上聲)隸(三十五)　弭隸(三十六)　黳羯他(三十七)　託契(三十八)　託齲盧(三十九)　闥㘑(四十)　闥㘑(四十一)　弭[16]隸(四十二)　磨綻(四十三)(徒界反)　癉綻(四十四)(徒界反)　矩隸(四十五)　弭隸[17]隸(四十六)　盎矩之多毘(四十七)　遏𠼝(四十八)　祁(上聲)𠼝(四十九)　波[18]囉祁(上聲)𠼝(五十)　矩吒[19]苫沫隸(五十一)　[20]敦祇<a href="%E4%BA%94%E5%8D%81%E4%BA%8C">21</a>(葵計反)　[＊]敦祇<a href="%E4%BA%94%E5%8D%81%E4%B8%89">22</a>(葵計反)　[＊]敦具隸(五十四)　滸盧(五十五)　滸盧(五十六)　滸盧(五十七)　矩盧窣都弭隸(五十八)　[23]弭[口<em>李]第(五十九)　彌[口</em>李]綻(六十)(徒界反)　叛荼陀(六十一)　喝(訶葛反)羅(六十二)　𣢁([24]上聲)梨(六十三)　滸盧(六十四)　滸魯盧(六十五)</p>
<p>「善說能淨諸有塵、      善說能淨鬪諍劫、<br>善說能淨濁惡意、      善說能淨濁大種、<br>善說能淨濁惡味、      善說能淨濁惡氣、<br>善說能滿諸希望、      善說能成諸稼穡、<br>善說能令一切佛，      如來世尊所加護，<br>善說又能令一切，      菩薩加護而隨喜。<br>「世尊！如是具足水火吉祥光明大記明呪總持章句，我於過去殑伽沙等佛世尊所，親承受持此陀羅尼。能令增長一切白法，廣說乃至增長一切受用資具。</p>
<p>「大德世尊！此陀羅尼，普能濟度此四洲渚世尊弟子，一切苾芻、及苾芻尼、鄔波索迦、鄔波斯迦，令其皆得增長憶念，廣說乃至增長一切受用資具。此陀羅尼，能令世尊甘露聖教熾然久住，利益安樂三界眾生。」</p>
<p>爾時，地藏菩薩摩訶薩，演說如是大記明呪總持章句。時，佉羅帝耶山，普皆震動，俱胝天樂不鼓自鳴，雨無量種天妙香花及珍寶等，一切眾會咸悉驚躍，皆獲希奇得未曾有。</p>
<p>時，眾會中有，大吉祥天女、具大吉祥天女、大池妙音天女、大堅固天女、具大水天女、放大光天女而為上首，總有一萬八千天女，於四大種皆得自在，從座而起，稽首佛足，合掌恭敬，而白佛言：「希有，大德！甚奇，世尊！我等雖於諸四大種得自在轉，而不能知是四大種初中後相生滅違順。如此大士，已得微細甚深般若波羅蜜多，能善了知是四大種初中後相生滅違順。」</p>
<p>佛言：「如是，如是。天女！此善男子，已得微細甚深般若波羅蜜多，能善了知是四大種初中後相生滅違順。天女當知，如如意珠具足眾德，能雨種種上妙珍寶，施諸眾生；此善男子亦復如是，能雨種種覺支珍寶，施諸眾生。如寶洲渚種種珍寶，充滿其中；此善男子亦復如是，成就種種覺支珍寶。如天波利質多羅樹，眾妙香花之所嚴飾；此善男子亦復如是，種種微妙佛法珍寶，而自莊嚴。如師子王，一切畜獸無能驚伏；此善男子亦復如是，一切眾生無能驚伏。譬如朗日，能滅世間一切昏暗；此善男子亦復如是，能滅一切眾生惡見，無明昏暗。譬如明月，於夜分中，能示一切失道眾生平坦正路，隨其欲往，皆令得至；此善男子亦復如是，於無明夜，能示一切迷三乘道，馳騁生死曠野眾生，三乘正路，隨其所應，方便安立，令得出離。譬如大地一切種子，樹山、稼穡、地身眾生，之所依止；此善男子亦復如是，一切殊妙菩提分法之所依止。譬如大寶妙高山王，善住堅固，無缺無隙；此善男子亦復如是，善住一切不共佛法。由不棄捨諸眾生故，名為無缺。一切善根皆善施與諸眾生故，名為無隙。譬如虛空一切眾生，皆所受用；此善男子亦復如是，一切眾生皆所受用。此善男子，成如是等，無量、無邊、諸功德法。」</p>
<p>時，諸大眾聞說地藏菩薩摩訶薩，成就無量稱讚功德，皆獲希奇得未曾有，尊重恭敬，皆大歡喜，至心諦觀地藏菩薩目不暫捨。爾時，世尊重顯此義，而說頌曰：</p>
<p>「地藏真大士，      具杜多功德，<br>現聲聞色相，      來稽首大師。<br>施諸眾生樂，      救脫三有苦，<br>雨無量種雨，      為供養大師。<br>天帝無垢生，      觀察四方已，<br>合掌恭敬住，      讚請於大師。<br>我見世尊眾，      末尼寶光明，<br>遍照諸佛國，      無不皆明了。<br>六通照世間，      今當來至此，<br>勇猛名地藏，      現出家威儀。<br>七聖財伏藏，       無畏佛音聲，<br>諸菩薩勝幢，      眾生之導首。<br>解脫寶所依，      福海具精進，<br>悲意樂聰敏，      救苦諸有情。<br>與怖者為城，      如明月示道，<br>生善根如地，      破惑如金剛。<br>能施解脫寶，      如水漂眾惑，<br>煩惱熱為蓋，      愈疾如良醫。<br>一日稱地藏，      功德大名聞，<br>勝俱胝劫中，      稱餘智者德。<br>能解諸眾生，      一切煩惱縛，<br>至健行定等，      諸定之彼岸。<br>十[3]二緣清淨，       諸智如虛空，<br>破無邊佛土，      諸有情暗聚。<br>隨諸土入定，      四靜慮等流，<br>普令諸有情，      入定除惑熱。<br>眾生宿惡業，      刀兵病飢饉，<br>隨所在惱害，      皆能令解脫。<br>眾生五趣身，      諸苦所逼切，<br>歸敬地藏者，      有苦悉皆除。<br>眾生乘苦輪，      展轉相違害，<br>歸敬地藏者，      皆住忍慈心。<br>十[＊]二緣所怖，       追求苦所依，<br>歸敬地藏者，      皆安住無畏。<br>若樂修諸福，      正念戒聞慧，<br>歸敬地藏者，      所求皆滿足。<br>樂一一功德，      工巧藥種子，<br>歸敬地藏者，      所求皆滿足。<br>求諸穀藥田，      男女衣僕使，<br>歸敬地藏者，      所求皆滿足。<br>眾德具相應，      能[＊]任持大地，<br>因茲諸穀藥，      潤澤而細軟。<br>諸煩惱所覆，      樂行十惡業，<br>歸敬地藏者，      煩惱惡皆除。<br>現作種種身，      為眾生說法，<br>具足施功德，      悲愍諸眾生。<br>假使百劫中，      讚說其功德，<br>猶尚不能盡，      故皆當供養。」</p>
<p>大乘大集地藏十輪經卷第一</p>
<p>十輪品第二</p>
<p>爾時，地藏菩薩摩訶薩從座而起，整理衣服，頂禮佛足，偏袒[3]一肩，右膝著地，合掌恭敬，而白佛言：</p>
<p>「我今問世尊，      無量功德海，<br>唯願賜開許，      為解釋除疑。」<br>世尊告曰：「汝真善士！於一切法智見無礙，為欲饒益他有情，故請問如來。隨汝意問，吾當為汝分別解說，令汝心喜。」</p>
<p>於是地藏菩薩摩訶薩，以頌問曰：</p>
<p>「我曾十三劫，      已勤修苦行，<br>為一切有情，      [4]除三災五濁。<br>多[5]俱胝佛所，       已設無邊供，<br>曾見大集會，      清信眾和合；<br>聰哲勤精進，      皆來同會集，<br>未曾見如是，      無諸雜穢眾。<br>云何此佛國，      穢惡損淨善，<br>智者皆遠離，      惡行者同居；<br>多造無間罪，      誹謗於正法，<br>毀聖起惡見，      妄說斷常論；<br>具造十惡業，      不畏後世苦，<br>多遠離三乘，      臭穢向惡趣；<br>無明蔽其目，      貪嫉多姦矯？<br>云何轉佛輪，      度此眾生類？<br>云何破相續，      如金剛煩惱？<br>云何得總持，      [6]果能如是忍？<br>今我見導師，      大集甚希有，<br>未曾見餘處，      具如是眾德。<br>具杜多功德，      勤修菩提道。<br>云何處愚眾，      能開示佛輪？」<br>世尊告曰：「善哉，善哉！善男子！汝於過去殑伽沙等諸佛世界，五濁惡時，已曾請問殑伽沙等諸佛世尊，如是法義。汝於如是所問法義，已作劬勞，已善通達，已到圓滿眾行彼岸；已得善巧方便妙智。今為成熟一切有情，令得利益、安樂事故；為令一切菩薩摩訶薩，善巧、方便、聖行、伏藏、施等六種波羅蜜多，成熟一切有情，勝行一切智智，功德大海速圓滿故；為轉一切剎帝利王諸暴惡行，使不墮落三惡趣故；為令此土三寶種[7]姓，威德熾盛，久住世故；復問如來如是法義。諦聽諦聽，善思念之！吾當為汝，分別解說。」</p>
<p>「唯然！世尊！願樂欲聞。」</p>
<p>爾時，佛告地藏菩薩摩訶薩言：「善男子！如來由本願力，成就十種佛輪。居此佛土五濁惡世一切有情，退沒一切白淨善法、[8]匱乏所有七聖財寶、遠離一切聰敏智者、斷常羅網之所覆蔽；常好乘馭諸惡趣車，於[9]後世苦不見怖畏；常處遍重無明黑闇，具足十種不善業道，造五無間、誹謗正法、毀呰賢聖、離諸善法、具諸惡法。我住如是雜惡土中，得安隱住、得無驚恐、得無所畏。自稱我處大仙尊位，轉於佛輪，降諸天魔、外道、邪論，摧滅一切諸眾生類，猶如金剛堅固煩惱，隨其所樂，安置一切有力眾生，令住三乘不退轉位。</p>
<p>「善男子！譬如有國，時虛君位，其中所有一切人民、自軍、他軍、更相侵害，憂愁擾亂，[10]人眾不安。有無量種鬪訟違諍、互相欺[11]凌，諂言、妄語、麁惡、乖離、誣誷、矯亂；種種疾病、盲[12]瞖昏闇、寒熱瘧[13]疾、溫氣疫癘、癲癎乾枯、飲食不[14]消；其心狂亂，諸根不具，支體缺減，乏少種種衣食資具，一切所有皆不可樂。諸有情類，歸依種種外道邪神，惡見、惡心及惡意樂，皆悉熾盛，迷失正道，臨墮惡趣。</p>
<p>「時彼國中有諸耆舊，聰明、多智、博學、平恕、威嚴、整肅，相與謀議，運諸籌策，即便召集國邑人民，共所薦推取一王子。先具多種布施、調伏、寂靜、尸羅、精進、勇猛、難行、苦行，一切備滿。具諸殊勝福德之相，諸根圓滿，[1]支體無缺，身形長大，相好端嚴，成就最勝美妙容色。常為一切尊重恭敬，率土人民無不親愛，稟性淳質，常懷慈悲，博學多才，備諸[2]伎藝。柔和忍辱，莊嚴其心。是大后妃所生嫡子，以諸妙香熏、清淨水、調和冷暖，沐浴其身。著於種種上妙香熏、眾寶、莊嚴、鮮淨、衣服，末尼珠寶置在髻中，金寶華鬘冠飾其首，素練輕繒束於髮際。又以種種末尼真珠、金、銀、等寶，共所合成、珥璫、[＊]瓔珞、環[3]玔印等，眾妙寶飾，莊嚴其身。織成寶履下承其足，眾寶傘蓋上覆其頂，安置古昔一切天仙所護持座。趣入一切天帝同許共所護持善巧營搆殊妙大殿，登自先王所昇尊座。紹王位已，扣擊一切天帝、龍帝、藥叉、神帝、阿素洛帝、鳩畔荼帝，各所護持廣大鍾鼓，其聲振響周遍國界。</p>
<p>「剎帝利等四大種姓，無量人眾，沐浴其身，著淨衣服，執持種種妙寶、繒綵、傘蓋、幢幡、末尼真珠、金銀、螺貝、璧玉、珊瑚、[4]茷琉璃等，生色可染，無量珍奇，奉獻新王，以呈嘉瑞。貴族淨行博學多才諸婆羅門，以無量種微妙讚頌、歌詠帝德，種種善事呪願於王，以諸吉祥散灑王頂。先王所重宿望貴族，博學多藝，性直賢明，隨其所應，授以種種職位、官僚、理諸王事。先於國境自軍、他軍、更相侵害，今皆令息。亦令一切怨敵、惡友、能為害者，皆悉殄滅。損除自國一切黑品，增益自國一切白品。善男子！剎帝利種灌頂大王，成就如是第一王輪。由此輪故，於自國土得安樂住，能伏一切怨敵、惡友，善守護身，令增壽命。</p>
<p>「善男子！如是雜染、五濁惡世、索訶佛土，空無佛時，其中所有一切眾生，為自心中，隨眠纏垢，自軍、他軍、惱害侵逼，愁憂擾亂，愚冥不安，起無量種，執著斷常、鬪訟、違諍、互相輕蔑、起貪、瞋、癡、諂、誑言等，具足十種不善業道。執著有情紛擾世界，成就種種煩惱、疾病，闕正法眼，忿恨[5]燒惱，常不思惟真實正法，棄正法味，譏毀善行，乏少所受憙樂滋味，常為種種煩惱羅網之所覆蔽，歸依六種外道邪師，迷失聖道，向三惡趣。</p>
<p>「於此土中，有諸菩薩摩訶薩，已於過去親近、供養無量諸佛，已入諸佛功德大海，已住諸佛本所行道，皆共集會來至我所，同謂我言：『汝於過去，已修無量布施、調伏、寂靜、尸羅、精進、勇猛，難行、苦行、一切備滿。是諸微妙，福慧、方便、大慈悲等，共所莊嚴大功德藏，是一切定、總持、安忍、諸地功德，圓滿大海，無諂、無誑。身形長大，相好圓滿，忍辱柔和，端正殊妙。不復依他修菩提道，一切智海已得圓滿，成就最勝美妙容色。能為一切聲聞、獨覺、作大導師；亦能安慰一切生死怖畏眾生，與作親友；大慈悲等無量功德，共所莊嚴。是羯洛迦孫駄、羯諾迦牟尼、迦葉波如來等，父之真子，於此賢劫，當得作佛，一切菩薩摩訶薩中，最為上首。以諸功德，種種妙香熏奢摩他、毘鉢舍那清淨之水，而自沐浴，著慚愧衣，清淨法界為髻中珠，冠飾諸佛所行境界，廣大華鬘，束以解脫殊妙素練。又以種種，一切智智、無生忍等，功德珍寶而自莊嚴。慈、悲、喜、捨以為寶履，能覆三界。三種妙行，圓滿聖因，以為傘蓋。安置古昔諸佛天仙，共所護持金剛定座。趣入一切聲聞、獨覺恭敬護持四種念住。坐先諸佛所敷之座，證得無上正等菩提一切智位。為令一切三寶種[＊]姓不斷絕故，轉於法輪擊法鍾鼓，妙法音聲遍滿三界，令諸天、龍、藥叉、羅剎、阿素洛、揭路荼、緊捺洛、莫呼洛伽、鳩畔荼、[6]彌荔多、畢舍遮、布怛那、羯吒布怛那、人、非人等，於四聖諦皆得明解，三轉十二行相法輪。一切世間所有沙門，若婆羅門、諸天、魔、梵、人、非人等，所不能[7]轉。為欲利益、安樂世間無量天人，令得殊勝廣大義利，昔所未轉，而今轉之。』</p>
<p>「善男子！我成如是第一佛輪。由此輪故，如實了知此世、他世、是處、非處，得安隱住、得無驚恐、得無所畏，降諸天魔、外道、邪論，轉大梵輪成大梵行。我應住此雜染世界，五濁惡時，處大眾中正師子吼。滅諸有情五無間業，廣說乃至諸不善根，摧滅一切諸眾生類堅如金剛相續煩惱，建立一切永盡諸漏解脫妙果，隨其所樂，安置一切有力眾生，令住三乘不退轉位。</p>
<p>「善男子！如剎帝利灌頂大王初登王位，受帝職已，觀察過去、未來、現在諸王法道，於其種種王業輪中，以善觀察因果報智，隨其所應，建立一切輔臣、僚佐，普及國邑愚智人民三種業輪。由此業輪，率土眾生長夜受用。所有種種適意資具、喜樂增長，能滅一切怨敵、惡友。何等名為三種業輪？一者、建立帝王業輪，謂善教習軍陣鬪戰，降他兵眾，撫育人民。二者、建立田宅業輪，謂善教習造舍營農，令得安隱，飲食充足。三者、建立財寶業輪，謂善教習工商雜藝，令得種種珍玩資財，隨意受用，增諸快樂。善男子！剎帝利種灌頂大王，成就如是第二王輪。由此輪故，於自國土得安樂住，能伏一切怨敵、惡友，善守護身，令增壽命。</p>
<p>「善男子！如是如來，初成佛果，得無上智，觀察過去、未來、現在諸佛法眼。以善觀察，諸業法受因果報智，建立一切所化有情三種業輪。由此業輪，能令三寶、種[＊]姓、法眼長夜不滅，無上正法熾盛流通。令諸有情，長受種種生天涅槃安隱快樂，及令一切外道邪論不能降伏我正法眼，而能如法摧彼邪論。善男子！何等名為三種業輪？一者、建立修定業輪。二者、建立習誦業輪。三者、建立營福業輪。</p>
<p>「善男子！云何如來修定業輪？定有十種。何等為十？謂正觀察諸有識身六種境界，我、我所執以為其因，業為良田，無明覆蓋，愛為滋潤，無有自在，依他而立繫屬眾緣。為欲斷滅，業、煩惱、苦三種流故，如是觀察，云何業流？謂諸有情所行諸行。若此諸行，所由無明及愛為因，能生諸有，名煩惱流。若由煩惱，識為其因，眾緣和合，名色生起。名色為因，眾緣和合，六處生起。六處為因，眾緣和合，觸受後有，生、老死等次第生起，是名[1]苦流。如是三流，業為良田，無明為因，愛為滋潤，而得生長。為欲枯涸，業為良田，無明為因，愛為滋潤，三種流故，於五取蘊，觀為無常及苦、無我，愚鈍無動，如幻、如焰、如水中月、如夢所見，空無所有、無相、無願、無所造作、無生、無起、無出、無像、寂靜遠離、無所出生。於五取蘊如是觀察，能順空忍、順無相忍、順無願忍。為欲隨順，觀五取蘊，復方便修入出息觀，即是修習，持來去念。</p>
<p>「云何由念如實觀察入息、出息？謂正觀察，數故、隨故、止故、觀故、轉故、淨故。應知此中，數能造作二種事業：一、能為依伏諸尋伺，二、能取於入出息相。隨能造作二種事業：一、依出離捨諸尋伺，二、能善取入出息相。止能造作二種事業：一、能示現入出息滅，二、能安住勝三摩地。觀能造作二種事業：一、能示現入出息盡，二、能安住心及[2]心法別異觀察。轉能造作二種事業：一、能方便捨諸取蘊，二、能方便趣入聖地。淨能造作二種事業：一、能捨結，二、能淨見。如是六種方便修習入出息觀，便能隨順觀五取蘊。所以者何？如是入息、出息自性，名色取蘊。如是入息、出息領納，名受取蘊。如是入息、出息取相，名想取蘊。如是入息、出息造作，名行取蘊。如是入息、出息了別，名識取蘊。如是所說五種取蘊，各各別異，互不相似，新新非故，無住、無積、不可言說。如是觀察五種取蘊，能除三行。</p>
<p>「若能如是究竟隨觀三種行盡，便能於此諸有識身六種境界，究竟隨觀我、我所執[A1]，[3]於無明、愛因田覆潤一切皆盡。如是修習四種念住，皆得圓滿。乃至修習八支聖道，皆得圓滿。如是乃至，修習十八不共佛法，皆得圓滿。如是乃至，修一切種無生法忍，首楞伽摩三摩地等，皆得圓滿。如是修習持來去念入諸靜慮，名住正法勝義有情、名為真實修習靜慮、名為真實供養三世諸佛世尊、名一切佛心中之子從佛口生，是法所成，是法所化。或有菩薩，如是修習漸漸退轉，乃至漏盡成阿羅漢具六神通。或有菩薩，如是修習漸漸增長，功德圓滿成大菩薩，乃至十八不共佛法，一切種智修習圓滿，此人不久當得無上正等菩提。</p>
<p>「善男子！我以如是諸業法受因果報智，觀察三世諸佛法眼安立有情，於此十種修定業輪令其修習。善男子！是名如來修定業輪。</p>
<p>「善男子！云何如來習誦業輪？謂諸苾芻、或苾芻尼、鄔波索迦、鄔波斯迦，或復淨信諸善男子、或善女人，善根微薄，依世俗諦，根機未熟。我當安置如是有情，令其習誦，初夜、後夜精勤無怠。若諸有情，求無上智，我當安置純淨大乘，令其自讀、或教他讀，令其自誦、或教他誦，令其自說、或教他說，於大乘中令其自習、或教他習，為令自身及他身中大煩惱[4]眾皆除滅故；為令證得無上智故；為除一切有情苦故；為令趣入無畏城故。若諸有情求緣覺乘，我當安置諸緣起法，令其習誦。若諸有情求聲聞乘，我當安置百千文頌四阿笈摩、百千文頌毘奈耶藏、百千文頌阿毘達磨及毘婆沙，令其習誦。善男子！是名如來習誦業輪。</p>
<p>「善男子！云何如來營福業輪？謂諸有情，根機愚鈍，未種善根，智慧微劣，懈怠失念，染著種種受用資具，遠離善友。我當安置如是有情，使營福業，謂令修作佛、法、僧事，及親教師、軌範師事。善男子！是名如來營福業輪。</p>
<p>「善男子！我成如是第二佛輪。由此輪故，以其無上三世業智，如實了知一切有情，諸業法受因及果報。隨其所應，立三業輪，成熟一切所化有情，得安隱住、得無驚恐、得無所畏、摧諸天魔、外道、邪論，轉大梵輪成大梵行，如實了知眾生因報。</p>
<p>「善男子！如剎帝利灌頂大王，成善巧智，觀察一切沙門、婆羅門、剎帝利、[1]茷舍、戍達羅等，種種功德、多聞、勇健、工巧[＊]伎藝。若諸眾生富有功德，成巧便智，精進、勇猛、堅固不退，種種福德而自莊嚴，此剎帝利灌頂大王隨彼所應，給施珍寶、財穀、田宅、奴婢、僕使。於自國土，若諸眾生德藝輕微，功[2]業尠薄，此剎帝利灌頂大王隨彼所應，微加[3]賑恤。於自國土，若諸眾生功德薄劣，少於精進，懈怠懶惰，忘失正念，無慈悲心，不知恩報，於後世[4]苦不見怖畏，沒[5]居家泥，積諸惡行，此剎帝利灌頂大王隨彼所應，種種讁罰，或以言教、苦切、呵責，或奪種種珍寶、資財，或奪受用如意、產業，或罰鞭杖、或禁牢獄、或斷[＊]支節、或斬身首，如是無量隨應[6]讁罰。善男子！剎帝利種灌頂大王成就如是第三王輪，由此輪故，令自國土增長安樂，能伏一切怨敵、惡友，善守護身，令增壽命。</p>
<p>「善男子！如是如來，成就善巧，知根機智。若諸弟子，遠離福慧巧方便智，及以布施、調伏、寂靜，失念心亂，來至我所，歸依於我，而我善知彼根意樂，隨眠勝解。隨其所應，為說治罰毘奈耶法。若諸眾生其性[7]佷戾，於諸學處不能奉持，為令久住我之聖教多有所作，或為制立憶念治罰、或以言教恐怖呵責、或暫驅擯、或令折伏歸誠禮拜、或不與語不共同利、或如草布、或復滅擯。我以妙智，知諸有情補特伽羅根機、意樂、隨眠、勝解，如應讁罰，為令皆破廣大積聚無義黑闇枯竭煩惱諸[8]瀑流故、令得生天涅槃樂故、為行惡道補特伽羅得調伏故、隨其所應，說治罰法。觀察黑說大說差別，隨其所應，授與治罰行惡道法。我以妙智，知諸有情，具足成就，增上信敬，純淨意樂。隨其所應，為說種種善品差別，令其修學，乃至令彼一切善根，皆得圓滿，入無畏城。</p>
<p>「善男子！我成如是第三佛輪，由此輪故，知諸有情補特伽羅種種根機、意樂、隨眠，及與勝解諸業法受。隨其所應，利益安樂，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！如剎帝利灌頂大王，知自國土，有無量有情補特伽羅，歸依種種邪神外道，起於邪信及起邪見，學邪禁戒、執著修治邪吉凶相，具受種種無利益苦。大王知已，數數召集，以其先王治國正法，開悟示現，教習誡勅，令其捨除、倒信倒見，修學先王，正直舊法。令自國土一切有情，一趣、一歸、一意、一欲、一切和合，同依先王正法，而轉聽受詔命隨順奉行，率土和同，作所應作。時剎帝利灌頂大王，常與群臣數數集會，共味嘉[9]餚，受諸快樂、嬉戲、遊行，不相猜貳，咸共疇咨理諸王務。</p>
<p>「善男子！剎帝利種灌頂大王，成就如是第四王輪，由此輪故，令自國土增長安樂，能伏一切怨敵、惡友，善守護身，令增壽命。</p>
<p>「善男子！如是如來，成就善巧，知勝解智。見諸世間種種邪歸、邪見、邪意、樂著邪法[10]行、邪業行，由是因緣受無量苦。如來見已，數數召集於大眾前，以其過去諸佛世尊、三寶、種姓因果、六種波羅蜜多、瑜伽依因、三律儀等諸因果法，開悟示現，慶慰誡勅一切眾會。令其解脫諸顛倒見，建立正見，安置十善正直舊道，共諸有情數數同修，法隨法行，方便引攝因果等流。為諸有情，四眾和合，同修一切殊勝善行，便共遊戲四種念住，於三摩地、解脫[11]智見、諸道品中，歡娛受樂，為令聖教久住世故、紹三寶種不斷絕故，便共遊戲四正勤、四神足、五根、五力、七等覺支、八聖道支，於其種種勝三摩地、解脫[＊]智見、諸道品中，歡娛受樂。</p>
<p>「善男子！我成如是第四佛輪。由此輪故，知諸有情補特伽羅種種勝解，歸趣意樂，諸業法受。隨其所應，利益安樂，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！如剎帝利灌頂大王，知自國土或他國土，有無量有情補特伽羅，於自財色耽染無厭，於他財色貪求追愛。即便安置堅固城[1]郭、村坊戍邏、國邑王宮，廣說乃至舍羅鸚鵡、防守眾具，令無損失。善男子！剎帝利種灌頂大王成就如是第五王輪，由此輪故，令自國土增長安樂，能伏一切怨敵、惡友，善守護身，令增壽命。</p>
<p>「善男子！如是如來，成就善巧，知諸性智。知諸惡魔、及九十五眾邪外道，并餘無量眾魔外道所[2]惑有情，於自財色耽染無厭、於他財色貪求追愛、於我自身及我徒眾[3]深生憎嫉。為害我故，假設珍饌雜以毒藥、闇置火坑偽敷床座，或推山石、或放狂象、拔劍追逐，散坌塵穢、謗行婬欲、毀是不男、或謂非人、或言幻化，以是諸惡而相誹毀。於佛、法、僧亦起無量種種誹謗、罵詈、毀辱。於我近住聲聞弟子，嫉妬因緣起諸毀謗。如來知已，善守六根、依四梵住、具四辯才，為諸聲聞宣說法要，安立清淨三解脫門。我以如是世、出世間知諸性智，如實了知一切眾生種種無量諸性差別。隨其所應，為作饒益。</p>
<p>「善男子！我成如是第五佛輪，由此輪故，以世、出世知諸性智，知諸有情補特伽羅種種無量諸性差別。隨其所應，利益安樂，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！如剎帝利灌頂大王，安置一切堅固城郭、村坊戍邏、國邑王宮，廣說乃至舍羅鸚鵡、防守具已，處自宮中與諸眷屬、后妃、[4]婇女而自圍遶，遊戲五欲種種樂具，放恣六根受諸喜樂。善男子！剎帝利種灌頂大王成就如是第六王輪，由此輪故，令自國土增長安樂，能伏一切怨敵、惡友，善守護身，令增壽命。</p>
<p>「善男子！如是如來，與諸菩薩摩訶薩眾及大聲聞，安置一切堅固聖教防守之事，即便現入最初靜慮，乃至現入第四靜慮，現入無邊虛空處定，廣說乃至現入非想非非想定，如是乃至現入一切佛所行定。入此定已，無量百千[＊]俱胝那庾多天龍、藥叉、羅剎、健達縛、阿素洛、揭路荼、緊捺洛、莫呼洛伽、[＊]彌荔多、畢舍遮、布怛那、羯吒布怛那等，於諸眾生常懷毒、惡、損害之心，無慈、無悲，於後世苦不見怖畏。而彼見我入於一切佛所行定，皆於我所生大歡喜，起淨信心於三寶中，皆生最勝歡喜淨信，尊重、恭敬得未曾有；於一切惡慚愧發露，深心悔過，誓願永斷。由是因緣，一剎那頃，無量無數諸煩惱障、業障、法障，皆得[5]銷滅；無量無數福慧資糧，皆得成滿；背離生死趣向涅槃，護持如來無上正法。</p>
<p>「善男子！我成如是第六佛輪，由此輪故，如來遊戲、靜慮、解脫、等持、等至，無量百千微妙深定，以淨智隨轉，滅諸有情無量煩惱。隨其所應，利益安樂，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！如剎帝利灌頂大王，與諸群臣領四兵眾，周巡觀察一切自國城邑、聚落、山川、谿[6]㵎、園苑、田澤、陂河、池沼、曠野、叢林、鎮邏等處。隨彼所在，國界諸方，[7]嶮阻多難、不任營理，有疑、有怖，堪容外境怨敵、惡友投竄藏伏。此剎帝利灌頂大王，隨其力能，方便安置種種修[8]理堅固防守，令彼諸方，平坦無難、堪任營理，無疑、無怖，遮其外境怨敵、惡友投竄藏伏。安撫自國一切人民皆離眾苦，受諸快樂。善男子！剎帝利種灌頂大王成就如是第七王輪，由此輪故，令自國土增長安樂。能伏一切怨敵、惡友，善守護身，令增壽命。</p>
<p>「善男子！如是如來，以其佛眼，如實了知，一切有情補特伽羅有貪、有瞋、有癡心等，如實了知是諸有情種種煩惱病行差別。如來知已，便起無量精進、勇猛、方便勢力，隨其所宜，授以種種修定妙藥，令諸有情精勤修學，除煩惱病。若諸有情，宜修不淨除煩惱病，即便授以修不淨藥；若諸有情，宜修梵住除煩惱病，即便授以修梵住藥；若諸有情，宜修緣起除煩惱病，即便授以修緣起藥；若諸有情，宜修息念除煩惱病，即便授以修息念藥；若諸有情，宜可修於三解脫門除煩惱病，即便授以修於三種解脫門藥；若諸有情，宜修靜慮除煩惱病，即便授以修靜慮藥；若諸有情，宜修無色除煩惱病，即便授以修無色藥；若諸有情，乃至宜修首楞伽摩諸三摩地除煩惱病，即便授以首楞伽摩三摩地藥。所以如來授諸有情如是法藥，不令一切所化有情，為四魔怨之所繫攝。不令一切所化有情，背人、天乘，向諸惡趣。不令如來無上法眼、三寶[A2]種[＊]姓速疾壞滅。由是如來授諸有情，如是法藥。</p>
<p>「善男子！我成如是第七佛輪，由此輪故，以其無上遍行行智，授諸眾生種種法藥，令勤修學除煩惱病，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！如剎帝利灌頂大王，憶念自他本昔種[＊]姓，初生童子嬉戲等事。謂憶自他於如是處，初生沐浴、懷抱、乳哺、按摩[＊]支節，乃至戲笑、或弄灰土、或與侍從種種遨遊、或習伎藝、或復修營種種事業、或遊他國夙夜[1]栖泊、或奉事王、或理王務、或為太子、或登王位，得大自在，受諸快樂，廣大名稱遍諸方維。念是事已，安立先王所遵正法，撫育一切國土人民，守護自國不侵他境。善男子！剎帝利種灌頂大王成就如是第八王輪，由此輪故，令自國土增長安樂。能伏一切怨敵、惡友，善守護身，令增壽命。</p>
<p>「善男子！如是如來，處大眾會，憶念自他宿世所經無量種事。謂憶一生、或二、或三，乃至無量百千生事，或憶成劫、或憶壞劫、或憶無量、成劫壞劫，曾於過去，住如是處、如是名字、如是種姓、如是種類、如是飲食、如是領納苦受樂受、如是壽量、如是久住、如是極於壽量邊際，從彼處沒來生此間，復從此沒往生彼處。憶念宿世如是等事，無量無邊，隨諸眾生根性差別，建立正法為作饒益。</p>
<p>「善男子！我成如是第八佛輪，由此輪故，利益安樂無量有情，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！如剎帝利灌頂大王，隨念觀察自國有情、種姓、伎藝及諸事業，死此生彼，因果勝劣差別不同。知彼有情生如是家，其身勇健、或復怯弱，於諸伎藝已學、未學，所有事業善作、惡作，富貴、貧賤、端正、醜陋。如是等類乃至命終，或有自業未盡而死、或有自業已盡而死、或犯王法刑戮而死、或有遞相殘害而死、或因鞭杖捶楚而死、或因囹圄幽縶而死、或因習學伎藝而死、或因戰陣傷殺而死、或因鬪諍[A3]毆擊而死、或因財寶貪悋而死、或因色欲耽湎而死、或因忿恨結憤而死、或因勞倦頓弊而死、或因飢渴[2]乏絕而死、或有過死、或無過死、或耆[3]年死、或壯[＊]年死、或幼[＊]年死、或作種種善業而死、或作種種惡業而死。知諸有情，行善行者，身壞命終當往善趣。知諸有情，行惡行者，身壞命終當往惡趣。知是事已，復自思惟：『我當正勤修身善行、修語善行、修意善行；我當施設種種方便、修行、布施、調伏、寂靜；身壞命終，當往善趣，勿墮惡趣。』</p>
<p>「此剎帝利灌頂大王，思惟是已，勇猛、精進，修身、語、意三種善行；常行布施，一切所有飲食、衣服、象馬騎乘、臥具、醫藥、房舍、燈明，及餘資具、奴婢、僮僕、種種[4]珍財頭目、手足，乃至身命無所悋惜；及離殺生、離不與取、離欲邪行、離虛誑語、離麁惡語、離離間語、離雜穢語、離諸貪欲、離諸瞋恚、離諸邪見。由是因緣，此剎帝利灌頂大王，當獲十種功德勝利。何等為十？一者、具大名稱，二者、具大財寶，三者、具妙色相，四者、具多眷屬，五者、少病少惱，六者、朋友眷屬聰慧多聞，七者、正至正行親近供養，八者、廣美聲譽流振十方，九者、大威德天神常隨衛護，十者、身壞命終當生天上，常居善趣安樂國土。善男子！剎帝利種灌頂大王成就如是第九王輪，由此輪故，令自國土增長安樂。能伏一切怨敵、惡友，善守護身，令增壽命。</p>
<p>「善男子！如是如來，如實了知一切有情死生等事。謂如實知，若諸有情，成身惡行、成語惡行、成意惡行、誹謗賢聖，具足邪見，邪見業因身壞命終，墮諸惡趣、或生地獄、或生傍生、或生餓鬼。若諸有情，成身善行、成語善行、成意善行，不謗賢聖，具足正見、正見業因，身壞命終昇諸善趣，或生天上、或生人中、或盡諸漏。如來如是如實知已，於彼眾生起大慈悲，勇猛、精進，現三神變，令彼眾生歸趣佛法，教誡安置成立世間、出世間信。何等為三？一者、神通變現。二者、記說變現。三者、教誡變現。由是三種變現威力，勸發有情教誡安置成立世間、出世間信，令於一切有趣死生皆得解脫。</p>
<p>「善男子！我成如是第九佛輪，由此輪故，利益安樂無量有情，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！如剎帝利灌頂大王，為除四洲無量有情種種身病，棄捨王位。以諸香湯沐浴身首，著鮮淨衣，端坐思惟。於諸眾生，其心平等，慈悲護念。為令解脫一切病故，以其種種香[1]花、伎樂及餘供具，供養一切大威德天神。爾時，一切天帝、龍帝乃至莫呼洛伽神帝，知是事已，各相謂言：『此剎帝利灌頂大王，具諸功德，有大威神應作輪王，統四洲渚。我等宜應共往建立，令復王位，統四洲渚，令諸眾生無病安樂。』時諸天帝乃至莫呼洛伽神帝，即便共往，立剎帝利灌頂大王轉輪王位，令具七寶，統四大洲，皆得自在。千子具足，勇健端正，能摧怨敵，跨王大地，亘窮海際，謫罰皆停，刀[2]杖不舉，咸修正法，普受安樂。善男子！剎帝利種灌頂大王成就如是第十王輪，由此輪故，於四大洲爰及八萬四千小渚，安立其中諸有情類，十善業道，善守護身，令增壽命，身壞命終當生天中，受諸妙樂。</p>
<p>「善男子！如是如來，昔菩薩位，知自他身有無量種諸煩惱病，以定香水洗浴其身，及以諦法大慈大悲灌沐其首，著慚愧衣。十方一切諸佛世尊，以諸靜慮、等持、精進、方便、智意、慈悲護念，咸作是言：『如是大士！是大福慧莊嚴寶器！堪容一切三種不護、四無所畏、如來十力，及與十八不共佛法，堪得無上一切智智，大慈、大悲無不具足；常欣利樂一切眾生，是求佛寶商人導首，能救有情生死眾苦，能施有情涅槃大樂。我等一切諸佛世尊，應以誠言，與其所願，令成如來，應正等覺，得無上法，為大法王。』我於爾時，依福慧力勇猛精進，於四聖諦如實知已，證得無上正等菩提。</p>
<p>「善男子！如轉輪王統四大洲，皆得自在。如是如來，於四靜慮、四無色定、四種梵住、四無礙解、四聖諦觀、四無所畏、如來十力，及與十八不共佛法，一切種智皆得自在。如轉輪王，具足七寶。如是如來，成就七種菩提分寶。如轉輪王，千子具足，勇健端正，能伏怨敵。如是如來，有阿若多憍陳那為最初、蘇跋陀羅蘇剌多為最後，諸大聲聞，從佛心生、從佛口生、從法化生，得佛法分，諸漏永盡，名為勇健。具四梵住，名為端正，能伏一切天魔、外道、異論、怨敵。如轉輪王，化及八萬四千小渚。如是如來，於百[3]俱胝南贍部洲、於百俱胝西瞿陀尼洲、於百俱胝東毘提訶洲、於百俱胝北俱盧洲、於百[＊]俱胝諸大溟海、於百俱胝諸妙高山、於百俱胝四大王天、於百俱胝乃至非想非非想天、於百俱胝大輪圍山、於此高廣一佛土中，言音施化，皆得自在。</p>
<p>「善男子！我成如是第十佛輪，由此輪故，如實了知自身、他身、諸漏永盡，利益安樂無量有情，得安隱住、得無驚恐、得無所畏。自稱我處大仙尊位，轉於佛輪，摧諸天魔、外道、邪論，處大眾中正師子吼。</p>
<p>「善男子！我成如是十種佛輪，本願力故，居此佛土五濁惡世，一切有情，損減一切白淨善法、[＊]匱乏所有七聖財寶、遠離一切聰[4]慜智者、斷常羅網之所覆蔽；常好乘馭諸惡趣車，於後世苦不見怖畏；常處遍重無明黑闇，具十惡業，造五無間、誹謗正法、毀呰賢聖、離諸善法、具諸惡法；我於其中，成就如是佛十輪故，得安隱住、得無驚恐、得無所畏。自稱我處大仙尊位，轉於佛輪，降諸天魔、外道、邪論，摧滅一切諸有情類猶如金剛堅固煩惱。隨其所樂，安立一切有力眾生，令住三乘不退轉位。」</p>
<p>爾時，會中一切菩薩摩訶薩眾、一切聲聞、一切天龍，廣說乃至一切羯吒布怛那眾、人、非人等，皆大歡喜，同唱善哉，雨大香雨、雨大花雨、雨眾寶雨、雨大衣雨，一切大地皆悉震動。聞說如是十種佛輪，於眾會中，有八十四百千那庾多菩薩摩訶薩得無生法忍。復有無量菩薩摩訶薩獲得種種諸陀羅尼、三摩地忍。復有無量無數有情，初發無上正等覺心得不退轉。復有無量無數有情，逮得果證。</p>
<p>大乘大集地藏十輪經卷第二</p>
<p>無依行品第三[5]之一</p>
<p>爾時，會中有大梵天名曰天藏——久[6]殖善根住第十地，具諸菩薩摩訶薩德——即從座起，合掌禮佛，而說頌言：</p>
<p>「功德藏慧海，      我今問所疑，<br>願慧海垂聽，      為我除疑滯。<br>我等今渴仰，      德藏勝法味，<br>及最上義味，      舉眾咸欲聞。」<br>佛告天藏大梵天言：「如來今者恣汝意問，當隨問答，令汝心喜。」</p>
<p>大梵天言：「唯然。世尊！」以頌問曰：</p>
<p>「利慧修定者，      安住不放逸，<br>為住勝義諦？      為依止生死？<br>晝夜於法義，      精勤而誦習，<br>為渡煩惱海？      為退墮惡趣？<br>勇猛勤營福，      為定趣涅槃？<br>為處生死中，      退墮於惡趣？<br>聰慧剎帝利，      成就十種輪，<br>為沈生死中？      為當[1]升佛果？<br>雜染心難伏，      諸煩惱所亂，<br>以何淨其心，      修定福誦業？」<br>爾時，世尊告彼天藏大梵天曰：「善哉，善哉！汝善辯才能問斯義；汝於此法已作劬勞，汝於諸行已得圓滿，汝於過去殑伽沙等佛世尊所，已勤三業，興隆正法，紹三寶種；今為饒益無量眾生，復問如來如是深義。</p>
<p>「善男子！有[2]大記別法名無依行，過去一切諸佛世尊，為欲成熟諸有情故、為令厭離生死法故、為令除斷業煩惱故、為令三乘速圓滿故，宣說住持此無依行大記別法。現在十方諸佛世尊，亦為成熟諸有情故、為令厭離生死法故、為令除斷業煩惱故、為令三乘速圓滿故，宣說住持此無依行大記別法。未來一切諸佛世尊，亦為成熟諸有情故、為令厭離生死法故、為令除斷業煩惱故、為令三乘速圓滿故，宣說住持此無依行大記別法。汝於過去諸如來所，已具得聞此無依行大記別法。我於今者亦為成熟諸有情故、為令厭離生死法故、為令除斷業煩惱故、為令三乘速圓滿故，宣說住持此無依行大記別法。汝應諦聽！善思念之！吾當為汝分別解說。」</p>
<p>爾時，天藏大梵天言：「唯然。世尊！願樂欲聞。」</p>
<p>佛言：「大梵！有十種無依行法。若修定者，隨有一行，尚不能成欲界善根，設使先成，尋還退失，況當能成色、無色定，乃至三乘隨成一乘。何等為十？一者、世有一類，雖欲修定，而乏資緣，經求擾亂。二者、復有一類，雖欲修定，而犯尸羅，行諸惡行。三者、復有一類，雖欲修定，而顛倒見，妄執吉凶，身心剛強。四者、復有一類，雖欲修定，而心掉動，不順賢聖，諸根輕躁。五者、復有一類，雖欲修定，而離間語破亂彼此。六者、復有一類，雖欲修定，而麁惡語毀罵賢聖。七者、復有一類，雖欲修定，而雜穢語及虛誑語。八者、復有一類，雖欲修定，而懷貪嫉於他所得利養、恭敬，心不歡悅。九者、復有一類，雖欲修定，而懷瞋忿於諸有情，心常憤恚。十者、復有一類，雖欲修定，而懷邪見撥無因果。大梵！當知是名十種無依行法。若修定者，隨有一行，尚不能成欲界善根，設使先成，尋還退失，況當能成色、無色定，乃至三乘隨成一乘。</p>
<p>「復次，大梵！又有十種無依行法。若修定者、隨有一行，終不能成諸三摩地，設使先成，尋還退失。何等為十？一者、樂著事業。二者、樂著談論。三者、樂著睡眠。四者、樂著營求。五者、樂著艶色。六者、樂著妙聲。七者、樂著芬香。八者、樂著美味。九者、樂著細觸。十者、樂著尋伺。大梵！當知是名十種無依行法。若修定者隨有一行，終不能成諸三摩地，設使先成，尋還退失。若不能成諸三摩地，雖集所餘諸善法聚，而有是事，追求受用信施因緣，發起惡心心所有法，於諸國王、大臣等所犯諸過罪，或被呵罵、或被捶打、或被斷截[3]肢節手足。由是因緣，或成重病長時受苦、或疾命終於三惡趣，隨生一所，乃至或生無間地獄，如嗢達[4]洛迦、阿邏荼底沙、瞿波理迦、提婆達多，如是等類，退失靜慮，乃至墮於無間地獄，受無量種難忍大苦。」</p>
<p>爾時，世尊告阿若多憍陳那言：「吾聽汝等，給阿練若修定苾芻，最上房舍、最上臥具、最上飲食，一切僧事，皆應放免。所以者何？諸修定者，若乏資緣，即便發起一切惡心心所有法，不能成就諸三摩地，乃至墮於無間地獄，受無量種難忍大苦。修定行者，若具資緣，諸三摩地未成能成，若先已成，終不退失，由此不起一切惡法，廣說乃至不善尋伺，往生天上證得涅槃。修定行者，若未成就諸三摩地，初夜、後夜當捨睡眠，精進修學，遠離憒閙，少欲知足，無所顧戀，一切貪、瞋、忿覆、惱害、憍慢、貢高、慳悋、嫉妬、離間、麁惡、虛誑、雜穢、一切人間嬉戲、放逸，皆悉遠離。如是行者，應受釋、梵、護世四王、轉輪王等，讚歎、禮拜、恭敬、承事奉施百千那庾多供，況剎[A1]帝利、婆羅門、[1]茷舍、戍達羅等。未得定者，尚應受此讚歎、禮拜、恭敬、承事奉施供養，何況已得三摩地者！」</p>
<p>爾時，世尊而說頌曰：</p>
<p>「修定能斷惑，      餘業所不能，<br>故修定為尊，      智者應供養。」<br>爾時，天藏大梵天言：「大德世尊！於佛法中而出家者，若剎帝利大臣、宰相，以鞭杖等捶[2]拷其身，或閉牢獄、或復呵罵、或解[＊]肢節、或斷其命，為當合爾？為不合耶？」</p>
<p>佛告天藏大梵天言：「善男子！若諸有情於我法中出家，乃至剃除鬚髮被片袈裟。若持戒、若破戒、下至無戒，一切天、人、阿素洛等，依俗正法，猶尚不合以鞭杖等捶[＊]拷其身、或閉牢獄、或復呵罵、或解[＊]肢節、或斷其命，況依非法？何以故？除其一切持戒多聞於我法中而出家者，若有破戒，行諸惡法，內懷腐敗如穢蝸螺，實非沙門自稱沙門，實非梵行自稱梵行，恒為種種煩惱所勝，敗壞傾覆。如是破戒諸惡苾芻，猶能示導一切天、龍、藥叉、健達縛、阿素洛、揭路荼、緊捺洛、莫呼洛伽、人、非人等，無量功德珍寶伏藏。</p>
<p>「又善男子！於我法中而出家者，雖破戒行，而諸有情覩其形相，應生十種殊勝思惟，當獲無量功德寶聚。何等為十？謂我法中而出家者，雖破戒行，而諸有情或有見已，生於念佛、[3]慇重、信敬、殊勝思惟，由是因緣終不歸信諸外道師書論徒眾，乃至能入離諸怖畏大涅槃城。或有見已，生念聖戒殊勝思惟，由是因緣能離殺生、離不與取、離欲邪行、離虛誑語、離飲諸酒生放逸處，乃至能入離諸怖畏大涅槃城。或有見已，生念布施殊勝思惟，由是因緣得大財位，親近、供養、正至、正行，乃至能入離諸怖畏大涅槃城。或有見已，生念忍辱，柔和質直殊勝思惟，由是因緣便能遠離離間、麁惡、雜穢、瞋忿，乃至能入離諸怖畏大涅槃城。或有見已，生念出家、精勤修行殊勝思惟，由是因緣能捨家法，趣於非家，勇猛、精進、修諸勝行，乃至能入離諸怖畏大涅槃城。或有見已，生念遠離諸散亂心靜慮等至殊勝思惟，由是因緣心樂山林、阿練若處，晝夜精勤修諸定行，乃至能入離諸怖畏大涅槃城。或有見已，生念智慧殊勝思惟，由是因緣欣樂聽聞讀誦正法，乃至能入離諸怖畏大涅槃城。[4]或有見已，生念宿[＊]殖出離善根殊勝思惟、軟語慰問，乃至禮足，由是因緣當生尊貴大勢力家，無量有情咸共[A2]瞻仰，乃至能入離諸怖畏大涅槃城。</p>
<p>「善男子！於我法中而出家者，雖破戒行，而諸有情覩其形相，生此十種殊勝思惟，當獲無量功德寶聚。是故一切剎帝利王、大臣、宰相，決定不合以鞭杖等捶[＊]拷其身，或閉牢獄、或復呵罵、或解[5]支節、或斷其命。</p>
<p>「復次，大梵！若有依我而出家者，犯戒、惡行、內懷腐敗如穢蝸螺，實非沙門自稱沙門，實非梵行自稱梵行，恒為種種煩惱所勝，敗壞傾覆。如是苾芻，雖破禁戒、行諸惡行，而為一切天、龍、藥叉、健達縛、阿素洛、揭路荼、緊捺洛、莫呼洛伽、人、非人等作善知識，示導無[6]量功德伏藏。如是苾芻雖非法器，而剃鬚髮，被服袈裟，進止威儀同諸賢聖。因見彼故，無量有情種種善根皆得生長，又能開示無量有情善趣生天涅槃正路。是故依我而出家者，若持戒，若破戒，下至無戒，我尚不許轉輪聖王及餘國王、諸大臣等依俗正法以鞭杖等捶拷其身，或閉牢獄、或復呵罵、或解支節、或斷其命，況依非法！</p>
<p>「大梵！如是破戒惡行苾芻，雖於我法毘奈耶中名為死尸，而有出家戒德餘勢。譬如牛麝身命終後，雖是無識傍生死尸，而牛有黃，而麝有香，能為無量無邊有情作大饒益。破戒苾芻亦復如是，雖於我法毘奈耶中名為死尸，而有出家戒德餘勢，能為無量無邊有情作大饒益。</p>
<p>「大梵！譬如賈客入於大海，殺彼一類無量眾生，挑取其目，與末達那果和合擣簁成眼寶藥。若諸有情盲冥無目乃至胞胎而生盲者，持此寶藥塗彼眼中，所患皆除得明淨目。破戒苾芻亦復如是，雖於我法毘奈耶中名為死尸，而有出家威儀形相，能令無量無邊有情，暫得見者尚獲清淨智慧法眼，況能為他宣說正法！</p>
<p>「大梵！譬如燒香，其質雖壞，而氣芬馥熏他令香。破戒苾芻亦復如是，由破戒故非良福田；雖恒晝夜信施所燒，身壞命終墮三惡趣，而為無量無邊有情作大饒益，謂[1]皆令得聞於生天涅槃香氣。是故大梵！如是破戒惡行苾芻，一切白衣皆應守護、恭敬、供養。我終不許諸在家者，以鞭杖等捶[＊]拷其身，或閉牢獄、或復呵罵、或解支節、或斷其命。我唯許彼清淨僧眾，於布薩時、或自恣時驅擯令出。一切給施四方僧物、飲食、資具不聽受用；一切沙門毘奈耶事，皆令驅出不得在眾。而我不許加其鞭杖，繫縛斷命。」</p>
<p>爾時，世尊而說頌曰：</p>
<p>「瞻博迦華雖萎悴，      而尚勝彼諸餘華，<br>破戒、惡行諸苾芻，      猶勝一切外道眾。<br>「復次，大梵！有五無間大罪惡業。何等為五？一者、故思殺父。二者、故思殺母。三者、故思殺阿羅漢。四者、倒見破聲聞僧。五者、惡心出佛身血。如是五種，名為無間大罪惡業。若人於此五無間中，隨造一種，不合出家及受具戒。若令出家或受具戒，師便犯罪，彼應驅擯令出我法。如是之人，[2]以有出家威儀形相，我亦不許加其鞭杖、或閉牢獄、或復呵罵、或解支節、或斷其命。</p>
<p>「復有四種，近五無間大罪惡業根本之罪。何等為四？一者、起不善心殺害獨覺，是殺生命大罪惡業根本之罪。二者、婬阿羅漢苾芻尼僧，是欲邪行大罪惡業根本之罪。三者、侵損所施三寶財物，是不與取大罪惡業根本之罪。四者、倒見破壞和合僧眾，是虛誑語大罪惡業根本之罪。若人於此四近無間大罪惡業根本罪中，隨犯一種，不合出家及受具戒。若令出家、或受具戒，師便得罪，彼應驅擯令出我法。如是之人，[＊]以有出家及受具戒，威儀形相，我亦不許加其鞭杖、或閉牢獄、或復呵罵、或解支節、或斷其命。</p>
<p>「如是，或有是根本罪非無間罪，有無間罪非根本罪，有根本罪亦無間罪，有非根本罪亦非無間罪。何等名為是根本罪亦無間罪？謂我法中，先已出家受具戒者，故思殺他已到究竟見諦人等，如是名為是根本罪亦無間罪。此於我法毘奈耶中，應速驅擯。何等名為是根本罪非無間罪？謂我法中，先已出家受具戒者，故思殺害他異生人，下至方便與人毒藥墮其胎藏，如是名為是根本罪非無間罪。此人不應與僧共住，諸有給施四方僧物，亦不應令於中受用。何等名為是無間罪非根本罪？謂若有人，或受三歸、或受五戒、或受十戒，於五無間隨造一種，如是名為是無間罪非根本罪。如是之人，不合出家及受具戒。若令出家或受具戒，師便得罪，彼應驅擯令出我法。何等名為非根本罪亦非無間罪？謂若有人，或受三歸、或受五戒，於佛、法、僧而生疑心，或歸外道以為師[3]導，或執種種若少若多吉凶之相祠祭鬼神；若復有人，於諸如來所說正法、或聲聞乘相應正法、或獨覺乘相應正法、或是大乘相應正法，誹謗遮止自不信受，令他厭背，障礙他人讀誦、書寫，下至留難一頌正法，如是名為非根本罪亦非無間，而生極重大罪惡業，近無間罪。如是之人，若未懺悔除滅如是大罪惡業，不[4]合出家及受具戒。若令出家或受具戒，師便得罪，彼應驅擯令出我法；若已出家或受具戒，犯如是罪若不懺悔，此於我法毘奈耶中，應速驅擯。所以者何？此二種人，習行破毀正法眼行、習行隱滅正法燈行、習行斷絕三寶種行，令諸天人習行無義、無利、苦行，墮諸惡趣。此二種人，自謗正法毀呰賢聖，亦令他人誹謗正法毀呰賢聖。命終當墮無間地獄，經劫受苦，不可療治。</p>
<p>「復次，大梵！或有遮罪無依行法、或有性罪無依行法；於性罪中，或有根本無依行法。云何根本無依行法？謂若苾芻行非梵行犯根本罪，或以故思殺異生人犯根本罪，或復偷盜非三寶物犯根本罪，或大妄語犯根本罪。若有苾芻，於此四種根本罪中，隨犯一種，於諸苾芻所作事業令受折伏，一切給施四方僧物，皆悉不聽於中受用。而亦不合加其鞭杖、或閉牢獄、或復呵罵、或解支節、或斷其命。如是名為，於性罪中，根本重罪無依行法。何故說名為根本罪？謂若有人犯此四法，身壞命終墮諸惡趣，是諸惡趣根本罪故，是故說名為根本罪。何故無間及近無間根本罪等，說名極重大罪惡業無依行法？善男子！譬如鐵摶、鉛錫摶等，擲置空中，終無暫住，必速墮地。造五無間及近無間四根本罪，并謗正法、疑三寶等，[1]二種罪人亦復如是。若人於此十一罪中，隨造一種，身壞命終，無餘間隔，定生無間大地獄中，受諸劇苦。故名極重大罪惡業無依行法。犯此極重大罪惡業無依行法，補特伽羅於現身中，決定不能盡諸煩惱，尚不能成諸三摩地，況能趣入正性離生！彼人命終定生地獄受諸重苦。</p>
<p>「復次，大梵！若善男子、若善女人，以淨信心歸依我法，或趣聲聞乘、或趣獨覺乘、或趣大乘，於我法中淨信出家、受具足戒，於諸學處深心敬重、於四根本性罪戒中，堅固、勇猛、精勤守護。如是之人，常為一切人、非人等，隨逐擁衛，名不虛受人天供養，於三乘中隨所欣樂，速能趣入成辦究竟。是故，真實求涅槃者，寧捨身命，終不毀犯如是四法。所以者何？諸有情類，要由三因得涅槃樂：一者、依止如來為因；二者、依我聖教為因；三者、依我弟子為因。諸有情類依此三因，精勤修行，得涅槃樂。若人毀犯如是四法，我非彼師，彼非弟子。若人毀犯如是四法，則為違越我所宣說甚深廣大、無常、苦、空、無我相應利益安樂，一切有情別解脫教。若越如是別解脫教，則於一切靜慮、等持，皆成盲冥，不能趣入，為諸煩惱、惡業纏[2]縛，於三乘法亦為非器，當墮惡趣受諸重苦。</p>
<p>「若善男子、若善女人，於我所說別解脫教、所制四種根本重罪，清淨無犯，我是彼師，彼是弟子，隨順我語，善住我法，一切所作皆當成滿。此人善住尸羅蘊故，名為善住一切善法、或名具足住聲聞乘、或名具足住獨覺乘、或名具足住於大乘。所以者何？若能護持如是性罪四根本法，當知則為建立一切有漏、無漏善法勝因。是故，護持如是四法，名為一切善法根本。如依大地，一切藥穀、卉木、叢林、皆得生長；如是依止極善護持四根本戒，一切善法皆得生長。如依大地，一切諸山，小輪圍山、大輪圍山、妙高山王，皆得安住；如是依止極善護持四根本戒，諸聲聞乘及獨覺乘、無上大乘，皆得安住。如依大地，求得一切世間美味；如是依止極善護持四根本戒，求得一切念定、總持、安忍聖道，乃至無上正等菩提。又如大地，於淨、不淨皆等[3]任持；極善護持四根本戒，諸善男子、及善女人，亦[4]復如是，於其法器及非法器，其心平等，不譏、不弄、不自貢高、不[5]卒呵舉，能為一切善法生處。又如大地，一切有情皆共受用而得存活；極善護持四根本戒諸善男子及善女人，亦復如是，於諸如來所說正法，生長第一歡喜淨信，於諸有情無差別想，以四攝法平等攝受，一切有情皆共依止，受用法樂而自存活。」</p>
<p>爾時，尊者優波離聞佛所說，從座而起，整理衣服，頂禮佛足，偏袒一肩，右膝著地，合掌恭敬白佛言：「世尊！如佛所說，極善護持四根本戒諸善男子及善女人，於其法器及非法器，其心平等，不譏、不弄、不自貢高、不[＊]卒呵舉。若如是者，於未來世，有諸苾芻破戒惡行，實非沙門自稱沙門，實非梵行自稱梵行，諸苾芻僧於是人等，云何方便呵舉驅擯？」</p>
<p>佛告尊者優波離言：「我終不許外道俗人舉苾芻罪，我尚不許諸苾芻僧，不依於法率爾呵舉破戒苾芻，何況驅擯！若不依法率爾呵舉破戒苾芻、或復驅擯，便獲大罪。優波離！汝今當知有十非法率爾呵舉破戒苾芻，便獲大罪。諸有智者皆不應受。何等為十？一者、不和僧眾，於國王前，率爾呵舉破戒苾芻。二者、不和僧眾，梵志眾前，率爾呵舉破戒苾芻。三者、不和僧眾，宰官眾前，率爾呵舉破戒苾芻。四者、不和僧眾，於諸長者居士眾前，率爾呵舉破戒苾芻。五者、女人眾前，率爾呵舉破戒苾芻。六者、男子眾前，率爾呵舉破戒苾芻。七者、淨人眾前，率爾呵舉破戒苾芻。八者、眾多苾芻、苾芻尼前，率爾呵舉破戒苾芻。九者、宿怨嫌前，率爾呵舉破戒苾芻。十者、內懷忿恨，率爾呵舉破戒苾芻。如是十種，名為非法率爾呵舉破戒苾芻，便獲大罪；設依實事而呵舉者，尚不應受，況於非實，諸有受者亦得大罪。</p>
<p>「復有十種非法呵舉破戒苾芻，便獲大罪。諸有智者亦不應受。何等為十？一者、諸餘外道，呵舉苾芻。二者、不持禁戒在家白衣，呵舉苾芻。三者、造無間罪，呵舉苾芻。四者、誹謗正法，呵舉苾芻。五者、毀呰賢聖，呵舉苾芻。六者、癡狂心亂，呵舉苾芻。七者、痛惱所纏，呵舉苾芻。八者、四方僧淨人，呵舉苾芻。九者、守園林人，呵舉苾芻。十者、被罰苾芻，呵舉苾芻。如是十種非法呵舉破戒苾芻，便獲大罪。設依實事而呵舉者，亦不應受，況於非實！諸有受者亦得大罪。</p>
<p>「復次，優波離！若有苾芻毀犯禁戒，與僧共住；於僧眾中有餘苾芻，軌則所行皆悉具足，一切五德無不圓滿。應從坐起，整理衣服，恭敬頂禮苾芻僧足，便至破戒惡苾芻前，求聽舉罪，作如是言：『長老憶念，我今欲舉長老所犯，以實非虛妄，應時不非時，軟語非麁獷，慈心不瞋恚，利益非損減，為令如來法眼、法燈久熾盛故。長老聽者，我當如法舉長老[1]罪。』彼若聽者，便應如法如實舉之。彼若不聽，復應頂禮上座僧足，恭敬白言：『如是苾芻，犯如是事，我依五法如實舉之。』時僧眾中上坐苾芻，應審觀察能舉、所舉，及所犯事虛實輕重，依毘奈耶及素怛纜，方便撿問、慰喻、呵責，以七種法如應滅除，若犯重罪應重治罰、若犯中罪應中治罰、若犯輕罪應輕治罰，令其慚愧懺悔所犯。」</p>
<p>時優波離復白佛言：「世尊！若實有過惡行苾芻，恃白衣力、或財寶力、或多聞力、或詞辯力、或弟子力，以如是等諸勢力故，[2]凌拒僧眾，上坐苾芻持素怛纜及毘奈耶、摩怛理迦者，如法教誨皆不承順。如是苾芻，云何治罰？」</p>
<p>佛言：「優波離！上座苾芻持三藏者，應和僧眾，遣使告白國王、大臣令助威力，然後如實依法治罰。」</p>
<p>時優波離復白佛言：「世尊！若彼有過惡行苾芻，以財寶力、或多聞力、[3]或詞辯力、或以種種巧方便力，令彼國王、大臣歡喜，皆住破戒非法朋中，容縱如是惡苾芻罪，不聽如實依法治罰。爾時，僧眾應當云何？」</p>
<p>佛言：「優波離！若彼苾芻行無依行，於僧眾中麁重罪相未彰露者，是時僧眾應權捨置。若[A3]彼苾芻行無依行，於僧眾中麁重罪相已彰露者，是時僧眾應共和合，依法驅擯令出佛法。優波離！譬如鷰麥在麥田中，[4]牙莖、枝葉與麥相似，穢雜淨麥。乃至彼草其穗未出，是時農夫應權捨置。穗既出已，是時農夫恐穢淨麥，并根剪拔，棄於田外。行無依行破戒苾芻，亦復如是。恃白衣等種種勢力，住於僧中，威儀、形相與僧相似，穢雜清眾，乃至善神未相覺發，於僧眾中麁重罪相未彰露者，是時僧眾應權捨置。若諸善神已相覺發，於僧眾中麁重罪相已彰露者，是時僧眾應共和合，依法驅擯令出佛法。優波離！譬如大海不宿死尸，我聲聞僧諸弟子眾，亦復如是，不與破戒惡行苾芻死尸共住。」</p>
<p>時優波離復白佛言：「世尊！若彼破戒惡行苾芻，僧眾和合共驅擯已。彼惡苾芻，以財寶力、或多聞力、或詞辯力、或以種種巧方便力，令彼國王、大臣歡喜，皆住破戒非法朋中，以威勢力[＊]凌逼僧眾，還令如是破戒苾芻與僧共住。爾時，僧眾當復云何？」</p>
<p>佛言：「優波離！爾時，僧中有能悔愧持戒苾芻，為護戒故，不應瞋罵破戒苾芻，但應告白國王、大臣，或恐[＊]凌逼而不告白，應捨本居，別[5]往餘處。」</p>
<p>大乘大集地藏十輪經卷第三</p>
<p>無依行品第三之二<br>爾時，地藏菩薩摩訶薩復白佛言：「大德世尊！頗有佛土，五濁惡世空無佛時，其中眾生，煩惱熾盛，習諸惡行，愚癡[6]佷戾，難可化[7]不？謂剎帝利旃荼羅、宰官旃荼羅、居士旃荼羅、長者旃荼羅、[8]沙門旃荼羅、婆羅門旃荼羅，如是等人，善根微少，無有信心，諂曲愚癡，懷聰明慢，不見、不畏後世苦果，離善知識，乃至趣向無間地獄。如是等人為財利故，與諸破戒惡行苾芻，相助共為、非法朋黨，皆定趣向無間地獄。若有是處，我當住彼，以佛世尊如來法王利益安樂一切有情無上微妙甘露法味，方便化導，令得受行，拔濟如是剎帝利旃荼羅，乃至婆羅門旃荼羅，令不趣向無間地獄。」</p>
<p>爾時，佛告地藏菩薩摩訶薩言：「善男子！於未來世，此佛土中有諸眾生，煩惱熾盛，習諸惡行，愚癡[＊]佷戾，難可化導，謂剎帝利旃荼羅、宰官旃荼羅、居士旃荼羅、長者旃荼羅、沙門旃荼羅、婆羅門旃荼羅。如是等人，善根微少，無有信心，諂曲愚癡，懷聰明慢；離善知識、言無真實，不能隨順善知識語；常行誹謗、毀呰、罵詈於諸正法；猶豫倒見，不見、不畏、後世苦果；常樂習近諸惡律儀，好行殺生乃至邪見，欺誑世間，自他俱損。是剎帝利旃荼羅，乃至婆羅門旃荼羅，壞亂我法，於我法中而得出家，毀破禁戒，樂營俗業。彼剎帝利乃至婆羅門等，恭敬供養，貪利求財，有言無行，傳書送印，通信往來，商[1]賈販易，好習外典，種[2]殖營農，藏貯寶物，守護園宅，妻妾男女；習行符印、呪術、使鬼、占相吉凶，合和湯藥療病求財，以自活命；貪著飲食、衣服、寶飾；勤營俗務毀犯尸羅，行諸惡法貝音狗行；實非沙門自稱沙門，實非梵行自稱梵行。彼剎帝利旃荼羅乃至婆羅門旃荼羅，愛樂親近、恭敬、供養、聽受言教。此破戒者，於剎帝利旃荼羅乃至婆羅門旃荼羅，亦樂親近、恭敬、供養、聽受言教。若見有人於我法中，得出家已，具戒、富德、精進修行、學無學行乃至證得最後極果。彼剎帝利旃荼羅乃至婆羅門旃荼羅，[3]反生憎嫉，不樂親近、恭敬、供養、聽受言教。</p>
<p>「善男子！譬如有人入寶洲渚，棄捨種種帝青、大青、金銀、真珠、紅蓮華色[4]茷[5]琉璃等大價真寶，取迦遮珠。於未來世此佛土中，有剎帝利旃荼羅乃至婆羅門旃荼羅，亦復如是，入我正法寶洲渚中，棄捨種種具戒、富德、樂勝義諦、具足慚愧學無學人及善異生，精勤修學六到彼岸，具諸功德真聖弟子；取諸破戒、好行眾惡、無慚、無愧、言[6]辭麁獷、身心憍慠、離諸白法、無慈、無悲、惡行苾芻，以為福田，恭敬、供養、聽受言教。如是惡人師及弟子，俱定趣向無間地獄。</p>
<p>「善男子！有十惡輪，於未來世此佛土中，有剎帝利旃荼羅、宰官旃荼羅、居士旃荼羅、長者旃荼羅、沙門旃荼羅、婆羅門旃荼羅。如是等人，於十惡輪，或隨成一、或具成就，先所修集一切善根，摧壞燒滅皆為灰燼，不久便當[7]肢體廢缺，於多日夜結舌不言，受諸苦毒痛切難忍，命終定生無間地獄。何等為十？</p>
<p>「如是破戒惡行苾芻，有剎帝利、及宰官等，忍受惡見，謗阿練若清淨苾芻言：『諸仁者！如是苾芻，愚癡凡猥，詐現異相誑惑世間，為求飲食、衣服、利養、恭敬、名譽，自讚毀他；嫉妬、鬪亂、貪著名利、無有厭足；應當擯黜勿受其言。如是苾芻，專行妄語，離諦實法；於此皆無得道果者，亦無離欲永盡諸漏，但為利養、恭敬、名譽，住阿練若，自現有德。慎莫供養、恭敬、承事如是諂曲非真福田、非行道者。』時，剎帝利旃荼羅乃至婆羅門旃荼羅，於阿練若清淨苾芻，[8]不能生實信心希有之想，心無恭敬，意懷[9]凌[10]蔑，不樂親近承事供養，所有言說皆不聽受，輕毀如是住阿練若清淨苾芻，即是輕毀一切法眼、三寶種姓。</p>
<p>「時，彼國中有諸天、龍、藥叉神等，信敬三寶無動壞者，於剎帝利旃荼羅王，乃至沙門、婆羅門等旃荼羅人，心生瞋忿，互相謂言：『仁等當觀此剎帝利宰官、居士、長者、沙門、婆羅門等旃荼羅人，皆悉輕毀一切法眼、三寶[11]種姓、損[12]減善根，由惡友力，攝諸罪業，當墮惡趣。我等從今，勿復擁護此剎帝利旃荼羅等并其所居國土城邑！』作是語已，一切天、龍、藥叉神等，皆悉棄捨，不復擁護彼剎帝利旃荼羅等并彼所居國土城邑。於彼國土一切法器、真實福田，皆出其國；設有住者，亦生捨心，不復護念。</p>
<p>「由諸天、龍、藥叉神等，及諸法器、真實福田，於剎帝利旃荼羅等并彼所居國土城邑，皆捨守護不護念已。時，彼國土自軍、他軍競起侵[13]凌，更相殘害，疾疫、飢饉因此復興。彼剎帝利旃荼羅王，乃至沙門、婆羅門等旃荼羅人，一切國民皆無歡樂，先所愛樂今悉別離；朋友眷屬更相瞋恨，[14]潛謀、猜貳、無慈、無悲、嫉妬、慳貪，眾惡皆起，所謂：殺生乃至邪見、無慚、無愧，食用一切窣堵波物及僧祇物，曾無悔心。彼剎帝利旃荼羅王，憎嫉忠賢，愛樂諂佞，令己官庶互相侵[15]凌、憤恚、結怨，興諸鬪諍。共餘隣國交陣戰時，軍士離心無不退敗。彼剎帝利旃荼羅王、宰官、居士、長者、沙門、婆羅門等旃荼羅人，不久便當[16]支體廢缺，於多日夜結舌不言，受諸苦毒痛切難忍，命終定生無間地獄。</p>
<p>「復次，善男子！有剎帝利旃荼羅王、宰官、居士、長者、沙門、婆羅門等旃荼羅人，隨惡友行，善根微少，諂曲愚癡，懷聰明慢，於三寶所無淳淨心，不見、不畏，後世苦果。此有一類，於聲聞乘得微少信，實是愚癡自謂聰敏，於我所說緣覺乘法及大乘法，毀呰誹謗，不聽眾生受持、讀誦下至一頌。復有一類，於緣覺乘得微少信，實是愚癡自謂聰敏，於我所說聲聞乘法及大乘法，毀呰誹謗，不聽眾生受持、讀誦下至一頌。復有一類，於大乘法得微少信，實是愚癡自謂聰敏，於我所說聲聞乘法、緣覺乘法，毀呰誹謗，不聽眾生受持、讀誦下至一頌。如是等人，名為毀謗佛正法者，亦為違逆三世諸佛；破三世佛一切法藏，焚燒斷滅皆為灰燼；斷壞一切八支聖道，挑壞無量眾生法眼。</p>
<p>「若剎帝利旃荼羅王，乃至沙門、婆羅門等旃荼羅人，於佛所說聲聞乘法、緣覺乘法及大乘法，障礙覆藏，令其隱沒，乃至一頌；當知是人，名不恭敬一切法眼、三寶種姓。由是因緣，令護國土一切天、龍、藥叉神等，信敬三寶無動壞者，於剎帝利旃荼羅王，乃至沙門、婆羅門等旃荼羅人，心生瞋忿。廣說乃至，彼剎帝利旃荼羅王、宰官、居士、長者、沙門、婆羅門等旃荼羅人，不久便當支體廢缺，於多日夜結舌不言，受諸苦毒痛切難忍，命終定生無間大獄。</p>
<p>「復次，善男子！有剎帝利旃荼羅王、宰官、居士、長者、沙門、婆羅門等旃荼羅人，隨逐破戒惡苾芻行。廣說乃至，於彼國中有諸法器、真實福田，於剎帝利旃荼羅等，皆住捨心而不護念；雖居其國而依法住，常不憙樂俗間居止，亦不數數往施主家；設令暫往而護語言，縱有語言曾無虛誑，終不對彼在家人前，譏毀輕弄諸破戒者；於諸破戒惡行苾芻，終不輕然輒相檢問，亦不現相故顯其非，常近福田，遠諸破戒。而彼破戒惡行苾芻，於此持戒真善行者，反生瞋恨、輕毀侵[1]凌。於剎帝利旃荼羅王，乃至沙門、婆羅門等旃荼羅人，在家男女大小等前，種種諂曲、虛妄談論、毀呰誹謗此持戒者。令剎帝利旃荼羅王，乃至沙門、婆羅門等旃荼羅人，於我弟子少欲、知足、持戒、多聞、具妙辯才諸苾芻所，心生瞋恨，種種麁言呵罵逼切，令心憂惱身不安泰，或奪衣鉢諸資身具令其[2]匱乏、或奪所施四方僧物不聽受用、或閉牢獄枷鎖拷楚、或解支節或斬身首。</p>
<p>「善男子！當觀如是諸剎帝利旃荼羅王，乃至沙門、婆羅門等旃荼羅人，親近破戒惡行苾芻，造作如是種種大罪，乃至當墮無間地獄。若諸眾生作五無間、或犯重戒、或近無間性罪，遮罪猶輕。如是諸剎帝利旃荼羅王，乃至沙門、婆羅門等旃荼羅人，親近破戒，越法重罪。善男子！如是破戒惡行苾芻，雖作如是越法重罪，而依我法，剃除鬚髮被服袈裟，進止威儀同諸賢聖。我尚不許國王大臣諸在家者，依俗正法，以鞭杖等捶[3]拷其身、或閉牢獄、或復呵罵、或解支節、或斷其命。況依非法？國王大臣諸在家者，若作此事便獲大罪，[4]決定當生無間地獄。於諸破戒惡行苾芻，猶尚不應如是謫罰，何況持戒真善行者！</p>
<p>「善男子！若有苾芻，於諸根本性重罪中隨犯一罪，雖名破戒惡行苾芻，而於親教和合僧中所得[A1]律儀，猶不斷絕，乃至棄捨所學尸羅，猶有白法香氣隨逐。國王大臣諸在家者，無有律儀，不應輕慢及加讁罰。如是苾芻雖非法器，退失聖法，穢雜清眾，破壞一切沙門法事，不得受用四方僧物，而於親教和合僧中所得律儀不棄捨故，猶勝一切在家白衣。犯性罪者尚應如是，況犯其餘諸小遮罪！是故，不許國王大臣諸在家者，輕慢、讁罰。</p>
<p>「所以者何？善男子！乃往過去，有迦奢國王名梵授，勅旃荼羅：『有大象王名青蓮目，六牙具足住雪山邊。汝可往彼，拔取牙來。若不得者，汝等五人定無活義。』時，旃荼羅為護身命，執持弓箭，[5]被赤袈裟，詐現沙門威儀形相，往雪山邊至象王所。時彼母象，遙見人來執持弓箭，驚怖馳走詣象王所，白言：『大天！今見有人張弓捻箭，徐行視覘，來趣我等。將非我等命欲盡耶？』象王聞已，舉目便見剃除鬚髮著袈裟人，即為母象而說頌曰：</p>
<p>「『被殑伽沙等，      諸佛法幢相，<br>觀此離諸惡，      必不害眾生。』<br>「時，彼母象以頌答[6]曰：</p>
<p>「『雖知被法服，      而執持弓箭，<br>是惡旃荼羅，      樂惡無悲愍。』<br>「時，大象王復說頌曰：</p>
<p>「『見袈裟一相，      知是慈悲本，<br>此必歸佛者，      愍念諸眾生。<br>汝勿懷疑慮，      宜應速攝心，<br>被此法衣人，      欲渡生死海。』<br>「時，旃荼羅即以毒箭彎弓審射，中象王心。母象見之，舉聲號[7]呴悲哀哽噎，以頌白言：</p>
<p>「『被此法衣人，      宜應定歸佛，<br>威儀雖寂靜，      而懷毒惡心。<br>應速踏彼身，      令其命根斷，<br>滅此怨令盡，      以射天身故。』<br>「時，大象王以頌答曰：</p>
<p>「『寧速捨身命，      不應生惡心，<br>彼雖懷詐心，      猶似佛弟子。<br>智者非為命，      而[1]壞清淨心，<br>為度諸有情，      常習菩提行。』<br>「時，大象王心生悲愍，徐問人曰：『汝何所須？』彼人答曰：『欲須汝牙。』</p>
<p>「象王歡喜，即自拔牙施旃荼羅，而說頌曰：</p>
<p>「『我以白牙今施汝，      無忿、無恨、無貪惜；<br>願此施福當成佛，      滅諸眾生煩惱病。』<br>「善男子！當觀如是過去象王，雖受無[2]睱傍生趣身，為求阿耨多羅三藐三菩提故，而能棄捨身命無悋，恭敬、尊重著袈裟人。雖彼為怨，而不加報。</p>
<p>「然未來世，有剎帝利旃荼羅王、宰官、居士、長者、沙門、婆羅門等旃荼羅人，實是愚癡懷聰明慢，諂曲、虛詐、欺誑世間，不見、不畏後世苦果。於歸我法而出家者，若是法器、若非法器諸弟子所，惱亂呵罵、或以鞭杖楚撻其身、或閉牢獄乃至斷命。此於一切過去、未來、現在諸佛，犯諸大罪，決定當趣無間地獄，斷滅善根焚燒相續，一切智者之所遠離。彼既造作如是重罪，復懷傲慢，誑惑世間，自稱：『我等亦求無上正等菩提，我是大乘當得作佛。』譬如有人自挑其目，盲無所見，而欲導他登上大山，終無是處。</p>
<p>「於未來世，有剎帝利旃荼羅王、宰官、居士、長者、沙門、婆羅門等旃荼羅人，亦復如是。於歸我法而出家者，若是法器、若非法器諸弟子所，惱亂呵罵、或以鞭杖楚撻其身、或閉牢獄乃至斷命。此於一切過去、未來、現在諸佛，犯諸大罪，斷滅善根焚燒相續，一切智者之所遠離，決定當趣無間地獄。彼既造作如是重罪，復懷傲慢，誑惑世間，自稱：『我等亦求無上正等菩提，我是大乘當得作佛。』彼由惱亂出家人故，下賤人身尚難可得，況當能證二乘菩提？無上大乘於其絕分！</p>
<p>「又善男子！過去有國名般遮羅，王號勝軍，統領彼國。時，彼有一大丘壙所，名朅藍婆，甚可怖畏；藥叉、羅剎多住其中，若有[3]入者心驚毛竪。時，國有人罪應合死，王勅典獄縛其五處，送朅藍婆大丘壙所，令諸惡鬼食噉其身。罪人聞已為護命故，即剃鬚髮求覓袈裟，遇得一片自繫其頸。時，典獄者如王所勅，縛其五處送丘壙中。諸人還已至於夜分，有大羅剎母，名刀劍眼，與五千眷屬來入塚間，罪人遙見身心驚悚。時，羅剎母見有此人被縛五處，剃除鬚髮片赤袈裟繫其頸下，即便右遶、尊重、頂禮、合掌恭敬，而說頌言：</p>
<p>「『人可自安慰，      我終不害汝，<br>見剃髮染衣，      令我憶念佛。』<br>「時，羅剎子白其母曰：</p>
<p>「『母我為飢渴，      甚逼切身心，<br>願聽食此人，      息苦身心樂。』<br>「時，羅剎母便告子言：</p>
<p>「『被殑伽沙佛，      解脫幢相衣，<br>於此起惡心，      定墮無間獄。』<br>「時，羅剎子與諸眷屬，右遶此人、尊重、頂禮、合掌恭敬，而說頌曰：</p>
<p>「『懺悔染衣人，      我寧於父母，<br>造身語意惡，      於汝終無害。』<br>「爾時，復有大羅剎母，名驢騾齒，亦有五千眷屬圍遶來入塚間。時，羅剎母亦見此人被縛五處，剃除鬚髮片赤袈裟繫其頸下，即便右遶、尊重、頂禮、合掌恭敬，而說頌言：</p>
<p>「『人於我勿怖，      汝頸所繫服，<br>是仙幢相衣，      我頂禮供養。』<br>「時，羅剎子白其母曰：</p>
<p>「『人[4]血肉甘美，       願母聽我食，<br>增長身心力，      勇猛無所畏。』<br>「時，羅剎母便告子言：</p>
<p>「『人天等妙樂，      由恭敬出家，<br>故供養染衣，      當獲無量樂。』<br>「時，羅剎子與諸眷屬，右遶此人、尊重、頂禮、合掌恭敬，而說頌曰：</p>
<p>「『我今恭敬禮，      剃髮染衣人，<br>願[5]常於未來，       見佛深生信。』<br>「爾時，復有大羅剎母，名鬇鬡髮，亦有五千眷屬圍遶來入塚間。時，羅剎母亦見此人被縛五處，剃除鬚髮片赤袈裟繫其頸下，即便[6]右遶、尊重、頂禮、合掌恭敬，而說頌言：</p>
<p>「『大仙幢相衣，      智者應讚奉，<br>若能修供養，      必斷諸有縛。』<br>「時，羅剎子白其母曰：</p>
<p>「『此人身血肉，      國王之所[1]賴，<br>願聽我飲噉，      得力承事母。』<br>「時，羅剎母便告子言：</p>
<p>「『如是染衣人，      非汝所應食，<br>於此起惡者，      當成大苦器。』<br>「時，羅剎子與諸眷屬，右遶此人、尊重、頂禮、合掌恭敬，而說頌曰：</p>
<p>「『汝是大仙種，      堪為良福田，<br>故我修供養，      願絕諸有縛。』<br>「爾時，復有大羅剎母，名刀劍口，亦有五千眷屬圍遶來入塚間。時，羅剎母亦見此人被縛[2]五處，剃除鬚髮片赤袈裟繫其頸下，即便右遶、尊重、頂禮、合掌恭敬，而說頌言：</p>
<p>「『汝今被法衣，      必趣涅槃樂，<br>故我不害汝，      恐諸佛所呵。』<br>「時，羅剎子白其母曰：</p>
<p>「『我常吸精氣，      飲噉人血肉，<br>願聽食此人，      令色力充盛。』<br>「時，羅剎母便告子言：</p>
<p>「『若害著袈裟，      剃除鬚髮者，<br>必墮無間獄，      久受大苦器。』<br>「時，羅剎子與諸眷屬，右遶此人、尊重、頂禮、合掌恭敬，而說頌曰：</p>
<p>「『我等怖地獄，      故不害汝命，<br>當解放汝身，      願脫地獄苦。』<br>「時，諸羅剎母、子、眷屬，同起慈心解此人縛，懺謝慰喻，歡喜放還。此人清旦疾至王所，以如上事具白於王。時，勝軍王及諸眷屬，聞之驚躍歎未曾有，即立條制頒告國人：『自今[3]已後於我國中，有佛弟子，若持戒、若破戒、下至無戒，但剃鬚髮被服袈裟，諸有侵[＊]凌或加害者，當以死罪而刑罰之。』由此因緣，眾人慕德，漸[A2]漸歸化王贍部洲，皆共誠心歸敬三寶。</p>
<p>「善男子！當觀如是過去羅剎，雖受無暇餓鬼趣身，吸人精氣，飲噉血肉，惡心熾盛，無有慈悲；而見無戒剃除鬚髮以片袈裟掛其頸者，即便右遶、尊重、頂禮、恭敬、讚頌、無損害心。然未來世，有剎帝利旃荼羅王、宰官、居士、長者、沙門、婆羅門等旃荼羅人，心懷毒惡，無有慈愍，造罪過於藥叉、羅剎，愚癡、傲慢、斷滅善根。於歸我法而出家者，若是法器、若非法器，剃除鬚髮被服袈裟諸弟子所，不生恭敬，惱亂呵罵，或以鞭杖楚[A3]撻其身，或閉牢獄乃至斷命。此於一切過去、未來、現在諸佛，犯諸大罪，斷滅善根焚燒相續，一切智者之所遠離，決定當生無間地獄。</p>
<p>「又善男子！昔有國王，名超福德。有人犯過罪應合死，王性仁慈不欲斷命。有一大臣多諸智策，前白王曰：『願勿為憂，終不令王得殺生罪，不付魁膾令殺此人。』時，彼大臣以己智力，將犯罪人付惡醉象。時，惡醉象以鼻卷取罪人兩脛舉上空中，盡其勢力欲撲於地，忽見此人裳有赤色，謂是袈裟，心生淨信。便徐置地，懺謝悲號，跪伏於前，以鼻抆足，深心敬重，瞻仰彼人。大臣見已，馳還白王。王聞喜愕歎未曾有，便勅國人[4]加敬三寶，因斯斷殺，王贍部洲。</p>
<p>「善男子！當觀如是過去醉象，雖受無[＊]睱傍生趣身，而敬袈裟不造惡業。然未來世，有剎帝利旃荼羅王、宰官、居士、長者、沙門、婆羅門等旃荼羅人，心懷毒惡，無有慈愍，造諸罪業過惡醉象，愚癡、傲慢、斷滅善根。於歸我法而出家者，若是法器、若非法器，剃除鬚髮被服袈裟諸弟子所，不生恭敬，惱亂呵罵，或以鞭杖楚撻其身，或閉牢獄乃至斷命。此於一切過去、未來、現在諸佛，犯諸大罪，斷滅善根焚燒相續，一切智者之所遠離，決定當生無間地獄。</p>
<p>「若剎帝利旃荼羅王，乃至沙門、婆羅門等旃荼羅人，成就如是第三惡輪。由此因緣，令護國土一切天、龍、藥叉神等，信敬三寶無動壞者，於剎帝利旃荼羅王，乃至沙門、婆羅門等旃荼羅人，心生瞋忿。廣說乃至，彼剎帝利旃荼羅王、宰官、居士、長者、沙門、婆羅門等旃荼羅人，不久便當支體廢缺，於多日夜結舌不言，受諸苦毒痛切難忍，命終定生無間地獄。</p>
<p>「復次，善男子！於未來世此佛土中，有剎帝利旃荼羅王、宰官、居士、長者、沙門、婆羅門等旃荼羅人，隨惡友行，善根微少；廣說乃至，不見、不畏後世苦果。見有所施四方僧物，謂：諸寺舍、或寺舍物、或諸園林、或園林物、或諸莊田、或莊田物、或所攝受淨人男女、或所攝受畜生種類、或所攝受衣服飲食、或所攝受床座敷具、或所攝受病緣醫藥、或所攝受種種資身應受用物；如是所施四方僧物，具戒、富德、精進修行、學無學行，乃至證得最後極果清淨苾芻，所應受用。彼剎帝利旃荼羅王，乃至沙門、婆羅門等旃荼羅人，以強勢力侵奪，具戒清淨苾芻不聽受用；迴與破戒惡行苾芻經營在家諸俗業者，令共受用、或獨受用。破戒苾芻既受得已，或共受用、或獨受用、或與俗人同共受用。由是因緣，令護國土一切天、龍、藥叉神等，信敬三寶無動壞者，於剎帝利旃荼羅王，乃至沙門、婆羅門等旃荼羅人，心生瞋忿。廣說乃至，彼剎帝利旃荼羅王、宰官、居士、長者、沙門、婆羅門等旃荼羅人，不久便當[＊]支體廢缺，於多日夜結舌不言，受諸苦毒痛切難忍，命終定生無間地獄。</p>
<p>「復次，善男子！於未來世此佛土中，有剎帝利旃荼羅王、宰官、居士、長者、沙門、婆羅門等旃荼羅人，隨惡友行，善根微少；廣說乃至，不見、不畏後世苦果。見依我法而出家者，聰叡多聞語[1]甚圓滿，或能傳通聲聞乘法、或能傳通獨覺乘法、或能傳通無上乘法，令廣流布利樂有情。彼於如是說法師所，呵罵、毀辱、誹謗、輕弄、欺誑、逼迫、惱亂法師障礙正法。由是因緣，令護國土一切天、龍、藥叉神等，信敬三寶無動壞者，於剎帝利旃荼羅王，乃至沙門、婆羅門等旃荼羅人，心生瞋忿。廣說乃至，彼剎帝利旃荼羅王、宰官、居士、長者、沙門、婆羅門等旃荼羅人，[A4][A5][A6]不久便當支體廢缺，於多日夜結舌不言，受諸苦毒痛切難，忍命終定生無間地獄。</p>
<p>「復次，善男子！於未來世此佛土中，有剎帝利旃荼羅王、宰官、居士、長者、沙門、婆羅門等旃荼羅人，隨惡友行，善根微少；廣說乃至，不見、不畏後世苦果。見有所施四方僧物，寺舍、莊田、人畜、財寶、花樹、果樹、染樹、蔭樹、香藥樹等，及餘資身種種雜物。我諸弟子具戒、富德、精進修行、學無學行，乃至證得最後極果清淨苾芻，所應受用。彼剎帝利旃荼羅王，乃至沙門、婆羅門等旃荼羅人，以強勢力，或自逼奪、或教人奪、或為自用、或為他用。由是因緣，令護國土一切天、龍、藥叉神等，信敬三寶無動壞者，於剎帝利旃荼羅王，乃至沙門、婆羅門等旃荼羅人，心生瞋忿。廣說乃至，彼剎帝利旃荼羅王、宰官、居士、長者、沙門、婆羅門等旃荼羅人，不久便當支體廢缺，於多日夜結舌不言，受諸苦毒痛切難忍，命終定生無間地獄。</p>
<p>「復次，善男子！於未來世此佛土中，有剎帝利旃荼羅王、宰官、居士、長者、沙門、婆羅門等旃荼羅人，善根微少無有信心，諂曲、愚癡、懷聰明慢，言無真實，遠離善友隨惡友行，於諸聖法心懷猶豫，不見、不畏後世苦果；[2]常樂習近諸惡律儀，好行殺生乃至邪見，而懷傲慢誑惑世間，自稱我是住律儀者。彼剎帝利旃荼羅王，乃至沙門、婆羅門等旃荼羅人，種種方便毀滅我法；於歸我法而出家者，數數瞋忿、呵罵、毀辱、[＊]拷楚、禁閉、割截[＊]支節乃至斷命，我所說法不肯信受；壞窣堵波及諸寺舍，驅逼苾芻退令還俗，障礙剃髮被服袈裟，種種驅使同諸僕庶。由是因緣，令護國土一切天、龍、藥叉神等，信敬三寶無動壞者，於剎帝利旃荼羅王，乃至沙門、婆羅門等旃荼羅人，心生瞋忿。廣說乃至，彼剎帝利旃荼羅王、宰官、居士、長者、沙門、婆羅門等旃荼羅人，不久便當支體廢缺，於多日夜結舌不言，受諸苦毒痛切難忍，命終定生無間地獄。</p>
<p>「善男子！若剎帝利旃荼羅王、宰官、居士、長者、沙門、婆羅門等旃荼羅人，於上所說十種惡輪，或隨成一、或具成就，先所修集一切善根摧壞燒滅皆為灰燼，不久便當[＊]支體廢缺，於多日夜結舌不言，受諸苦毒痛切難忍，命終定生無間地獄。此剎帝利旃荼羅王、宰官、居士、長者、沙門、婆羅門等旃荼羅人，於當來世下賤人身尚難可得，況當能證二乘菩提？無上大乘於其絕分！如是惡人，大乘名字尚難得聞，況當能證無上佛果！是人究竟自損損他，一切諸佛所不能救。</p>
<p>「善男子！譬如有人壓油為業，一一麻粒皆有蟲生，以輪壓之油便流出。汝當觀此壓麻油人，於日夜中殺幾生命？假使如是壓麻油人，以十具輪相續恒壓，於一日夜，一一輪中所壓麻油數滿千斛，如是相續至滿千年。汝觀此人殺幾生命？所獲罪業寧為多不？」</p>
<p>地藏菩薩摩訶薩言：「甚多。世尊！甚多。大德！此人所殺無量無邊，所獲罪業不可稱計，算數譬喻所不能及，唯佛能知餘無知者。」</p>
<p>佛言：「善男子！假使有人為財利故，置十婬坊，一一坊中置千婬女，一一婬女種種莊嚴，誑惑多人恒為欲事。如是相續至滿千年，此人獲罪不可稱計，算數譬喻所不能及。如前十輪壓油人罪，等一婬坊所獲罪業。</p>
<p>「又善男子！假使有人為財利故，置十酒坊，一一坊中種種嚴飾，方便招誘千耽酒人，飲興歡娛，晝夜無廢。如是相續至滿千年，此人獲罪不可稱計，算數譬喻所不能及。如前所說，十婬坊罪，等一酒坊所獲罪業。</p>
<p>「又善男子！假使有人為財利故，置十屠坊，一一坊中於一日夜殺害千生，牛、羊、駝、鹿、雞、猪等命。如是相續至滿千年，此人獲罪不可稱計，算數譬喻所不能及。如前所說，十酒坊罪，等一屠坊所獲罪業。</p>
<p>「如[1]前所說十屠[2]坊罪，等剎帝利旃荼羅王，乃至沙門、婆羅門等旃荼羅人，於前十惡，隨成一輪，一日一夜所獲罪業。」</p>
<p>爾時世尊而說頌曰：</p>
<p>「十壓油輪罪，      等彼一婬坊，<br>置彼十婬坊，      等一酒坊罪，<br>置十酒坊罪，      等彼一屠坊，<br>置彼十屠坊，      罪等王等一。」</p>
<p>大乘大集地藏十輪經卷第四</p>
<p>無依行品第三之三<br>爾時，地藏菩薩摩訶薩，復白佛言：</p>
<p>「大德世尊！若有真善剎帝利、真善宰官、真善居士、真善長者、真善沙門、真善婆羅門，如是等人能自善護，亦善護他、善護後世、善護佛法。出家之人若是法器、若非法器、下至無戒剃除鬚髮[3]被袈裟者，普善守護、恭敬、供養；又能善護聲聞乘法、緣覺乘法及大乘法，恭敬聽聞，信受供養。於住大乘具戒、富德、精勤修行，乃至住果補特伽羅，能善守護助其勢力，諮問聽受歡喜談論，遠離破戒惡行苾芻。於諸所施四方僧物，終不令人非法費用，勤加守護，供四方僧。於窣堵波及僧祇物，終不自奪、不教他奪，亦不自用、不教他用。於能辯說三乘法人，恭敬供養，加護與力，不令他人誹謗毀辱；尊重安慰諸出家人，信受護持佛所說法，終不破壞諸窣堵波，亦常護持僧伽藍舍。於剃鬚髮被服袈裟出家人所，終不毀廢。於十惡輪，自不染習；亦常勸他離十惡輪，具學先王治國正法，紹三寶種常令熾盛，恒樂親近諸善知識，慈心撫育一切國人，隨其所宜方便化導，令捨邪法，修行正法。如是真善剎帝利王乃至真善婆羅門等，得幾所福？滅幾所罪？」</p>
<p>佛言：「善男子！假使有人出現世間具大威力，於日初分，積集七寶滿贍部洲，奉施諸佛及弟子眾；於日中分，亦集七寶滿贍部洲，奉施諸佛及弟子眾；於日後分，亦集七寶滿贍部洲，奉施諸佛及弟子眾。如是，日日相續布施滿百千年，此人福聚寧為多不？」</p>
<p>地藏菩薩摩訶薩言：「甚多。世尊！甚多。大德！此人福聚，無量、無邊、不可稱計，算數、譬喻所不能及；惟佛能知，餘無知者！」</p>
<p>佛言：「善男子！如是如是，如汝所說。若有真善剎帝利王乃至真善婆羅門等，於十惡輪自不染習，亦常勸他離十惡輪，所獲福聚過前福聚，無量、無邊、不可稱計。又善男子！假使有人，出現世間具大威力，為四方僧營建寺宇，其量寬廣等四大洲，上妙房舍、床敷、衣服、飲食、醫藥，資緣充備，令諸如來、聲聞、菩薩、大弟子眾，止住其中，精進修行種種善品，若晝、若夜、無有懈息；經百千[4]俱胝那庾多歲，供給、供養、相續不絕。此人福聚寧為多不？」</p>
<p>地藏菩薩摩訶薩言：「甚多。世尊！甚多。大德！此人福聚，無量、無邊、不可稱計，算數、譬喻所不能及；[5]惟佛能知，餘無知者！」</p>
<p>佛言：「善男子！如是如是，如汝所說。又善男子！假使有人，出現世間具大威力，為四方僧營建寺宇，寬廣量等十四大洲，上妙房舍、床敷、衣服、飲食、醫藥，資緣充備，令諸如來、聲聞、菩薩、大弟子眾，止住其中，精進修行種種善品，若晝、若夜無有懈息；經百千[＊]俱胝那庾多歲，供給、供養、相續不絕。此人福聚寧為多不？」</p>
<p>地藏菩薩摩訶薩言：「甚多。世尊！甚多。大德！此人福聚，無量、無邊、不可稱計，算數、譬喻所不能及；唯佛能知，餘無知者！」</p>
<p>佛言：「善男子！如是如是，如汝所說。又善男子！假使有人，出現世間具大威力，為佛舍利起窣堵波，嚴麗高廣，量等三千大千世界；如前所說，為四方僧造寺福聚；類此所說為佛舍利起窣堵波所獲福聚，於百分中不及其一，於千分中亦不及一，於百千分亦不及一，於[＊]俱胝分亦不及一，那庾多分、數分、算分、計分、喻分乃至鄔波尼殺曇分亦不及一。</p>
<p>「又善男子！假使有得波羅蜜多、具八解脫靜慮等至大阿羅漢，遍滿三千大千世界，如稻麻、竹葦、甘蔗、叢林，一切皆被堅縛五處經百千年。時，有一人出現於世，具大威力，樂福德故悉解被縛諸阿羅漢，香湯澡浴，奉施衣鉢，經百千年，給上房舍、床敷、衣服、飲食、醫藥，種種所須如法資具。諸阿羅漢般涅槃已，供養、焚燒、收取舍利，以妙七寶起窣堵波，安置其中。復以種種寶幢、幡蓋、香花、伎樂而供養之。如前所說，為佛舍利起窣堵波所獲福聚，類此所說解阿羅漢供養福聚，於百分中不及其一，於千分中亦不及一，於百千分亦不及一，於俱胝分亦不及一，那庾多分、數分、算分、計分、喻分乃至鄔波尼殺曇分亦不及一。</p>
<p>「善男子！若有真善剎帝利王，乃至真善婆羅門等，於十惡輪自不染習，亦常勸他離十惡輪，所獲福德過前福聚，無量、無邊、不可稱計，如生福數，滅罪亦爾。</p>
<p>「善男子！若有真善剎帝利王，及諸真善宰官、居士、長者、沙門、婆羅門等，於未來世後五百歲，法欲滅時，能善護持我之法[1]眼，能自善護，亦善護他、善護後世、善護我法。出家弟子若是法器、若非法器，下至無戒剃除鬚髮被袈裟者，普善守護，恭敬供養，令無損惱，又能善護三乘正法。聽受供養聲聞法時，於獨覺乘及大乘法不生誹謗，於獨覺乘及大乘人亦不憎嫉。聽受供養獨覺法時，於聲聞乘及大乘法不生誹謗，於聲聞乘及大乘人亦不憎嫉。聽受供養大乘法時，於聲聞乘、獨覺乘法不生誹謗，於聲聞乘、獨覺乘人亦不憎嫉；於聲聞乘、獨覺乘法不求趣證，唯求趣證大乘正法。於住大乘具戒、富德、精勤修行，乃至住果補特伽羅，多數親近，承事供養，深心敬重，請問聽受，遠離破戒惡行苾芻。於諸所施四方僧物，終不令人非法費用，勤加守護，供四方僧。於窣堵波及僧祇物，終不自奪、[2]不教他奪，亦不自用、[＊]不教他用。於能辯說三乘法人，恭敬供養，加護與力，不令他人誹謗毀辱，尊重安慰諸出家人，信受護持如來聖教，終不破壞諸窣堵波，亦[3]常護持四方僧寺。於我出家諸弟子所，終不毀廢，還俗策使。於十惡輪自不染習，亦常勸他離十惡輪，具學先王治國正法，十善業道攝化世間，常當親近諸善知識，紹三寶種常令熾盛，善護法眼令不滅沒。</p>
<p>「如是真善剎帝利王，乃至真善婆羅門等，由具如是諸功德故，名不虛受國人俸祿。一切天、龍、藥叉鬼神乃至羯吒布怛那等，皆生歡喜，慈悲[4]擁護。一切法器、真實福田，亦生歡喜慈悲護念。由是因緣，所居國土及諸有情，展轉熾盛，安隱豐樂；隣國兵戈不能侵害，皆敬慕德自來歸附。由此展轉勸修善業，枯竭惡趣，增長天人。守護身命令得長遠，自滅煩惱亦令他滅。[5]住持菩提道六波羅蜜多，破壞一切眾邪惡道，於生死海不久沈[6]淪。常離惡友，常近善友，生生常遇諸佛、菩薩，恭敬承事，曾無暫廢，不久皆當隨心所樂，各各安住於佛國土，證得無上正等菩提。」</p>
<p>爾時，眾中一切天帝及諸眷屬，乃至一切畢舍遮帝及諸眷屬，從座而起，頂禮佛足，合掌恭敬，而白佛言：「大德世尊！於未來世後五百歲，於此佛土法欲滅時，若有真善剎帝利王，乃至真善婆羅門等，於十惡輪自能遠離，亦能勸他令其遠離，善護自他、善護後世、護持正法，紹三寶種皆令熾盛，無有斷絕，以要言之如佛所說。如是等人，於三乘法恭敬聽受終不隱藏，於三乘人護持供養不令擾惱，於三寶物勤加守護不令侵損。我等眷屬，於此真善剎帝利王，乃至真善婆羅門等，勤加擁護，令其十法皆得增長。何等為十？一者、增長壽命；二者、增長無難；三者、增長無病；四者、增長眷屬；五者、增長財寶；六者、增長資具；七者、增長自在；八者、增長名稱；九者、增長善友；十者、增長智慧。大德世尊！若彼真善剎帝利王，乃至真善婆羅門等，於十惡輪自能遠離，亦能勸他令其遠離，具前所說諸功德者，我等擁護定當得此十法增長。</p>
<p>「復次，世尊！若有真善剎帝利王，乃至真善婆羅門等，成就如前所說功德，我等眷屬勤加擁護，令於十法皆得遠離。何等為十？一者、遠離一切怨家寇敵；二者、遠離一切非愛、色、聲、香、味、觸、境；三者、遠離一切障[1]癘疾病；四者、遠離一切邪執惡見；五者、遠離一切邪妄歸依；六者、遠離一切邪惡災怪；七者、遠離一切邪惡事業；八者、遠離一切邪惡知識；九者、遠離一切居家淤泥；十者、遠離一切非時夭喪。大德！世尊！若彼真善剎帝利王，乃至真善婆羅門等，成前所說諸功德者，我等擁護，定當得此十法遠離。</p>
<p>「復次，世尊！若有真善剎帝利王，具修如前所說功德令圓滿者，我等眷屬勤加擁護，令此帝王并諸眷屬及其國土一切人民，令於十法皆得遠離。何等為十？一者、遠離一切他國怨敵；二者、遠離一切自國怨敵；三者、遠離一切凶惡鬼神；四者、遠離一切[2]諐陽[3]亢旱；五者、遠離一切伏陰滯雨；六者、遠離一切非時寒熱、烈風、暴雨、霜雹、災害；七者、遠離一切惡星變怪；八者、遠離一切飢饉荒儉；九者、遠離一切非時病死；十者、遠離一切邪執惡見。大德世尊！若彼真善剎帝利王，具修如前所說功德令圓滿者，我等眷屬勤加擁護，令此帝王并諸眷屬及其國土一切人民，定當得此十法遠離。」</p>
<p>爾時，世尊讚諸天帝及其眷屬，乃至一切畢舍遮帝及眷屬言：「善哉，善哉！汝等乃能發此誓願，此事皆是汝等應作。由是因緣，當[4]令汝等長夜安樂。」</p>
<p>爾時，天藏大梵復白佛言：「世尊！唯願聽我，為未來世此佛土中，一切真善剎帝利王，說能護國不退輪心大陀羅尼明呪章句。由此護國不退輪心大陀羅尼明呪章句威神力故，令未來世此佛土中，一切真善剎帝利王，不為一切怨敵惡友之所摧伏，能令一切怨敵惡友自然退散。能善護持身、語、意業，為諸智者常所稱讚，離諸惡法，常行善法，常離一切邪見、邪歸；常於大乘精進修行，勇猛堅固；常能成[A1]熟無量無數所[5]化有情，智不依他，自然善巧，具能修行六到彼岸珍寶伏藏，遠離一切忿、慳、嫉等煩惱纏垢；常為一切人、非人等恭敬護念，諸有所為心無忘失，不捨有情，樂四攝事；常不遠離法器福田。」</p>
<p>佛言：「天藏！吾今恣汝為未來世此佛土中一切真善剎帝利王，說能護國不退輪心大陀羅尼明呪章句，由此護國不退輪心大陀羅尼明呪章句威神力故，令未來世此佛土中，一切真善剎帝利王，不為一切怨敵惡友之所摧伏，廣說乃至，常不遠離一切諸佛及佛弟子。」</p>
<p>爾時，天藏大梵即說護國不退輪心大陀羅尼明呪章句：</p>
<p>「怛絰他<a href="%E5%94%90%E8%A8%80%E8%AC%82">6</a>牟尼冐[7]㘑(一)　牟那揭臘[8]茷(二)　牟尼紇梨達曳(三)　牟尼嚧訶毘折(常列[9]反)隸(四)　牟那曷栗制(五)　牟尼笈謎(六)　束訖羅博差<a href="%E4%B8%83">10</a>(初戒反)　鉢邏奢[11]博差<a href="%E5%85%AB">＊</a>(初戒反)　蜜羅博差<a href="%E4%B9%9D">＊</a>(初戒反)　騷剌[12]婆紇栗帝(十)　妬剌拏紇栗折(章列反)隸(十一)　鉢怛邏叉紇栗帝(十二)　具具拏蜜隸(十三)　[13]唈(烏合反)[＊]茷叉薩隸(十四)　遏怒訶祇𭌆[＊]茷(十五)　牟尼鉢塔[＊]茷(十六)　[14]莎訶(唐言善說)」</p>
<p>天藏大梵說是呪已，復白佛言：「唯願世尊及諸大眾，於我所說大陀羅尼皆生隨喜。」</p>
<p>世尊告曰：「善哉，善哉！」一切大眾亦作是言：「善哉，善哉！」</p>
<p>爾時，世尊復告尊者大目乾連，及告彌勒菩薩摩訶薩曰：「善男子！汝等皆應受持如是天藏大梵所說護國不退[15]輪心大陀羅尼明呪章句，傳授未來此佛土中，一切真善剎帝利王，令自受持，及令流布。由是因緣，彼諸真善剎帝利王，并諸眷屬及國人民，一切皆得利益安樂；常轉法輪，名稱高遠，威德熾盛，摧滅邪見，建立正見，守護法眼，紹三寶種，皆令熾盛，無有斷絕。成熟無量、無邊有情。於大乘中堅固淨信，久住圓滿，能具修六波羅蜜多，斷一切障速到究竟。」</p>
<p>爾時，世尊重顯此義而說頌曰：</p>
<p>「時天藏大梵，      請問兩足尊：<br>『利根等有情，      樂修定誦福；<br>聰慧王成法，      為升進沈[＊]淪？<br>所修三事中，      [16]唯除惑不退？』<br>世尊告彼言：      『若犯無依行，<br>雖覺慧猛利，      而趣無間獄；<br>非真聰慧[17]故，       樂行十惡輪，<br>斷滅諸善根，      速趣於地獄。<br>定能斷煩惱，      非聽誦福業，<br>故欲求涅槃，      常當修靜慮。<br>有慧勤精進，      護持我正法，<br>由敬信袈裟，      能渡煩惱海；<br>樂處空閑林，      遠造無[A2]間類，<br>敬持戒修定，      能渡諸有海；<br>普[1]信敬三乘，       興隆我正法，<br>供養染衣者，      當成功德海；<br>能伏難調心，      不舉苾芻罪，<br>修知足聖種，      當成兩足尊。<br>遠離惡苾芻，      親近聖行處，<br>不食用僧物，      速證大菩提。<br>三界中安樂，      皆由三寶生，<br>故求安樂人，      常供養三寶。<br>[A3]旃荼羅王等，       朋黨惡苾芻，<br>於三寶起過，      速墮無間獄。<br>十壓油輪罪，      等彼一婬坊；<br>置彼十婬坊，      等一酒坊罪；<br>置十酒坊罪，      等彼一屠坊；<br>置彼十屠坊，      罪等王等一。<br>真善國王等，      興隆我正法，<br>普供養三乘，      當成功德海。<br>七寶滿贍部，      奉施佛及僧，<br>彼所獲福聚，      不如護佛法。<br>為佛僧造寺，      量等十四洲，<br>彼所獲福聚，      不如護佛法。<br>造佛窣堵波，      量等三千界，<br>彼所獲福聚，      不如護佛法。<br>解阿羅漢縛，      種種修供養，<br>不障我正法，      其福勝於彼。<br>千[＊]俱胝劫中，       智者勤修定，<br>[2]所生勝覺慧，       不如護我法。<br>真善國王等，      遠離十惡輪，<br>護持我正法，      及著袈裟者，<br>不毀謗我說，      三乘法及人，<br>普聽聞供養，      護持說法者，<br>不損三寶物，      不障著袈裟，<br>[A4]常敬器非器，       福勝無倫匹。<br>如五日並現，      大海皆枯竭，<br>如是護我法，      能枯竭煩惱；<br>如風災起時，      諸山皆散滅，<br>如是護我法，      能除滅煩惱；<br>如水災起時，      大地皆漂壞，<br>如是護我法，      能壞非愛果；<br>如如意寶珠，      隨所願皆滿，<br>如是三乘法，      能滿眾生願；<br>如遇得[3]賢瓶，       除貧獲富樂，<br>如是遇佛法，      滅惑證菩提；<br>如十五夜月，      明照滿虛空，<br>如是護法人，      智慧周法界；<br>如虛空平等，      無物亦無相，<br>如是護法人，      知諸法一味；<br>如日放光明，      恒除世間闇，<br>如是護法者，      常普照世間。』」<br>[4]大乘大集地藏十輪經有依行品第四[5]之一</p>
<p>爾時，金剛藏菩薩摩訶薩，於大眾中從座而起，頂禮佛足，偏袒一肩，右膝著地，合掌恭敬，以頌問曰：</p>
<p>「昔言破戒失淨德，      非賢聖器非我子，<br>諸沙門法棄如燼，      不應居我清眾中。<br>三垢所污失滅道，      彼不堪消勝供養，<br>於施四方僧眾物，      少分我亦不聽受。<br>四根本罪隨犯一，      清眾所棄如海尸；<br>云何今說惡苾芻，      應忍應悲遮[6]讁罰，<br>復[A5]勸應勤供養彼，       悲愍勿生微惡心，<br>恭敬聽受所說法，      當獲福慧大悲者？<br>六通救世餘經說，      汝等皆當信大乘；<br>正直微妙菩提道，      應捨二乘解脫路。<br>云何今復說三乘，      普勸聽持修供養，<br>根力覺道沙門果，      此經中有餘處無？<br>八支聖道無等倫，      [7]三乘皆同行此[8]道，<br>欲求解脫勤精進，      各隨所願證菩提。<br>有情中尊當[9]照察，       會今昔教[10]使無違，<br>令諸天人菩薩眾，      解悟心歡證真實。<br>聞說大乘誰有益？      聞說大乘誰有損？<br>十種解脫聲聞乘，      聞說誰損誰有益？<br>何人聞法轉昇進？      何人聞法翻退沒？<br>云何厭患諸有為，      能速枯竭於老死？<br>晝夜勤修諸善者，      依何妙理御何乘，<br>能渡深廣四[11]瀑流？       救世皆當為宣說。」<br>爾時，佛告金剛藏菩薩摩訶薩言：「善哉，善哉！善男子！汝今為欲利益安樂無量有情，為諸天、人、阿素洛等作大義利，請問如來如是深義。汝應諦聽，善思念之，吾當為汝分別解說。」</p>
<p>金剛藏菩薩言：「唯然，世尊！願樂欲聞。」</p>
<p>佛言：「善男子！有十種補特伽羅，輪迴生死，難得人身。何等為十補特伽羅？一者、不種善根；二者、未修福業；三者、雜染相續；四者、隨惡友行；五者、不見、不畏後世苦果；六者、猛利貪欲；七者、猛利瞋恚；八者、猛利愚癡；九者、其心迷亂；十者、守惡邪見。如是十種無依行因，令諸眾生犯根本罪、毀犯尸羅、墮諸惡趣。何等名為十無依行？謂我法中而出家者，有加行壞、意樂不壞。有意樂壞、加行不壞。有[A6]加行、意樂俱壞。有戒壞、見不壞。有見壞、戒不壞。有戒、見俱壞。有於加行、意樂、戒、見、雖皆不壞，而但依止惡友力，行作無依行。有雖依止善友力行，而復愚鈍猶如[1]瘂羊，於諸事業都不分別，聞善友說善、不善法，不能領受、不能記持，不能解了善、不善義，由是因緣作無依行。有於種種財寶、眾具常無厭足，追求因緣，其心迷亂作無依行。有為眾病之所逼惱，便求種種祠祀呪術，由是因緣作無依行。如是十種無依行因，令諸眾生犯根本罪，於現法中非賢聖器，毀犯尸羅，墮諸惡趣。</p>
<p>「善男子！若有補特伽羅，加行壞、意樂不壞，隨遇一種無依行因，犯根本罪，便深怖懼慚愧棄捨，而不數數作諸惡行。如來為益彼故，說有污道沙門。所以者何？彼作如是重惡業已，即便發露不敢覆藏，慚愧懺悔。彼由如是慚愧懺悔，罪得除滅，永斷相續，不復更作。雖於一切沙門法事皆應擯出，一切沙門所有資具不聽受用，而由彼人於三乘中成法器故，如來慈悲，或為彼說聲聞乘法、或為彼說緣覺乘法、或為彼說無上乘法。彼有是處，轉於第二、第三生中，[2]發正願力，遇善友力，一切所作諸惡業障，皆悉消滅。或有證得聲聞乘果、或有證得緣覺乘果而般涅槃、或有悟入廣大甚深無上乘理。如是戒壞、見不壞者，應知亦爾。</p>
<p>「若有補特伽羅，意樂壞、加行不壞，如來為益彼故，說求四梵住法，彼是聲聞乘器，或是緣覺乘器。</p>
<p>「若有補特伽羅，加行、意樂俱壞，彼於諸乘皆非法器。如來為益彼故，讚說布施。</p>
<p>「若有補特伽羅，見壞、戒不壞，如來為益彼故，說緣起法令捨惡見，於現身中入聲聞法、或緣覺法，或於餘身方能悟入。</p>
<p>「若有補特伽羅，戒、見俱壞，彼於聖法亦不成器。如來為益彼故，讚說布施。</p>
<p>「若有補特伽羅，加行、意樂、戒、[3]見不壞，而[4]但依止惡友力行，如來為益彼故，讚說十善業道。</p>
<p>「若有補特伽羅，雖復依止善友力行，而復愚鈍猶如[5]啞羊，不能領受善、不善法。如來為益彼故，讚說習誦。若為種種貪病所逼、有為種種見趣迷惑，如來為益如是等故，求解脫者，為其開示能出生死趣聲聞乘四聖諦法；斷見論者，為其讚說諸緣起法；常見論者，為說三界諸有諸趣死此生彼，如陶家輪往來無絕、無常等法。</p>
<p>「善男子！如來無有所說名字、言說音聲、空無果者，無不皆為成熟有情。是故，一切毀謗如來所說正法，壞諸有情正法眼罪，過諸無間、似無間等無量重罪。若有於我為欲利樂一切有情所說正法，謂依聲聞乘所說正法、或依緣覺乘所說正法、或依大乘所說正法，誹謗、遮止、障蔽、隱沒，下至一頌，當知是名謗正法者、亦名毀滅八聖道者、亦名破壞一切有情正法眼者。如是之人，既自習行大無利行，亦令一切有情習行大無利行，此人依止無慚愧僧，如是毀謗如來正法。</p>
<p>「復次，善男子！有四種僧。何等為四？一者、勝義僧；二者、世俗僧；三者、[＊]啞羊僧；四者、無慚愧僧。</p>
<p>「云何名勝義僧？謂佛世尊；若諸菩薩摩訶薩眾，其德尊高，於一切法得自在者；若獨勝覺；若阿羅漢；若不還；若一來；若預流；如是七種補特伽羅，勝義僧攝。若諸有情帶在家相，不剃鬚髮、不服袈裟，雖不得受一切出家別解脫戒、一切羯磨布薩自恣悉皆遮遣，而有聖法得聖果故，勝義僧攝，是名勝義僧。</p>
<p>「云何名世俗僧？謂剃鬚髮被[6]服袈裟，成就出家別解脫戒，是名世俗僧。</p>
<p>「云何名[＊]啞羊僧？謂不了知根本等罪犯與不犯，不知輕重，毀犯種種小隨小罪，不知發露懺悔所犯。憃愚魯鈍，於微小罪不見、不畏，不依聰明善士而住，不時時間往詣多聞聰明者所，親近承事。亦不數數恭敬請問，云何為善？云何不善？云何有罪？云何無罪？修何為妙？作何為[7]惡？如是一切補特伽羅[＊]啞羊僧攝，是名啞羊僧。</p>
<p>「云何名無慚愧僧？謂若有情為活命故，歸依我法而求出家。得出家已，於所受持別解脫戒，一切毀犯，無慚、無愧，不見、不畏後世苦果。內懷腐敗，如穢蝸螺，貝音狗行，常好虛言曾無一實；慳貪、嫉妬、愚癡、憍慢，離三勝業，貪著利養恭敬名譽；耽湎六塵，好樂婬[8]泆，愛欲色、聲、香、味、觸、境；如是一切補特伽羅無慚僧攝，毀謗正法，是名無慚愧僧。</p>
<p>「善男子！勝義僧者，於中或有亦是勝道沙門所攝。言勝道者，謂若能依八支聖道，自度一切煩惱駛流，亦令他度。此復云何？謂佛世尊，及獨勝覺，諸阿羅漢。如是三種補特伽羅，已離一切有支眷屬，故名勝道。復有菩薩摩訶薩眾，不假他緣，於一切法智見無障，攝受利樂一切有情，亦名勝道沙門所攝。</p>
<p>「其勝義僧及世俗僧，於中或有亦是示道沙門所攝。若有成就別解脫戒真善異生，乃至具足世間正見，彼由記說變現力故，能廣為他宣說開示諸聖道法，當知如是補特伽羅，名最下劣示道沙門。證預流果補特伽羅，是名第二。證一來果補特伽羅，是名第三。證不還果補特伽羅，是名第四。復有菩薩摩訶薩眾，是名第五，謂住初地至第十地，乃至安住最後有身，此皆示道沙門所攝。</p>
<p>「若有成就別解脫戒軌，則所行清淨具足，此皆命道沙門所攝。以道活命，故名命道。復有菩薩摩訶薩眾，為欲攝受利益，安樂一切有情，具足修行六到彼岸，亦名命道。</p>
<p>「如是勝道、示道、命道三種沙門，名為世間真實福田。所餘沙門名為污道，雖非真實，亦得墮在福田數中。</p>
<p>「若有依止無慚愧僧補特伽羅，於我正法毘奈耶中名為死屍，於清眾海應當擯棄，非法器故。我於彼人不稱大師，彼人於我亦非弟子。有無慚僧不成法器，稱我為師，於我舍利及我形像深生敬信；於我法僧聖所[1]愛戒亦深敬信；既不自執諸惡邪見，亦不令他執惡邪見；能廣為他宣說我法，稱揚讚歎不生毀謗；常發正願，隨所犯罪數數厭捨；發露懺悔，眾多業障皆能除滅。當知如是補特伽羅，信敬三寶聖戒力故，勝九十五諸外道眾多百千倍。非速能入般涅槃城，轉輪聖王尚不能及，況餘雜類一切有情！</p>
<p>「以是義故，如來觀察一切有情，諸業法受差別相已，作如是說：『於我法中，剃除鬚髮被袈裟者，我終不聽剎帝利等，毀辱[＊]讁罰。』若有毀辱讁罰一切出家之人，所獲罪報如前廣說。又依我法捨俗出家，剃除鬚髮被赤袈裟，即為一切過去、未來、現在、諸佛慈悲護念；威儀形相所服袈裟，亦為過去、未來、現在、諸佛世尊慈悲守護。是故，輕毀剃除鬚髮被赤袈裟出家人者，即是輕毀一切過去、未來、現在、諸佛世尊。由是因緣，諸有智慧、厭怖眾苦、欣求人天涅槃樂者，不應輕毀捨俗出家剃除鬚髮被袈裟者。</p>
<p>「有無慚僧毀破禁戒，不成三乘賢聖法器，既自堅執諸惡邪見，亦能令他執惡邪見。謂為真善剎帝利、真善婆羅門、真善宰官、真善居士、真善沙門、真善長者、真善茷舍、真善[A7]戍達羅、若男、若女，說諸世間無父、無母，乃至無有善業、惡業所得果報，無有能得聖道果者，一切諸法不從因生。或有執言，色界是常，非變壞法。或有執言，無色界常，非變壞法。或有執言，外道所計諸苦行法得究竟淨。</p>
<p>「或有執言，唯聲聞乘得究竟淨，非獨覺乘，亦非大乘；於聲聞乘，信敬稱讚宣說開示，於獨覺乘及於大乘，誹謗、輕毀、障蔽、隱沒，不令流布。或有執言，唯獨覺乘得究竟淨，非聲聞乘亦非大乘。於獨覺乘，信敬稱讚，宣說開示。於聲聞乘及於大乘，誹謗、輕毀、障蔽、隱沒，不令流布。或有執言，唯有大乘得究竟淨，非聲聞乘、非獨覺乘。於大乘法，既自生信教他生信、既自恭敬教他恭敬、既自稱讚教他稱讚、既自書寫教他書寫、既自[2]讀誦教他[＊]讀誦、既自聽受教他聽受、既自思惟教他思惟，於他有情若是法器、若非法器，皆為廣說、開示、解釋，微細甚深大乘法義。於聲聞乘，及獨覺乘，誹謗、輕毀、障蔽、隱沒，不令流布。自不生信障他生信、自不恭敬障他恭敬、自不稱讚障他稱讚、自不書寫障他書寫、自不讀誦聽受思惟、障他讀誦聽受思惟，不樂廣說、開示、解釋、[3]三乘法義。</p>
<p>「或有執言，唯修布施得究竟淨，非戒、非忍乃至非慧。或有執言，唯修禁戒得究竟淨，非施、非忍乃至非慧。或有執言，唯修安忍得究竟淨，非施、非戒乃至非慧。或有執言，唯修精進得究竟淨，非施、非戒乃至非慧。或有執言，唯修靜慮得究竟淨，非施、非戒乃至非慧。或有執言，唯修般若得究竟淨，非施、非戒乃至非定。或有執言，唯修種種世間所習諸[4]伎藝智，得究竟淨。</p>
<p>「或有執言，唯修種種投巖、赴火、自餓等行，得究竟淨。</p>
<p>「善男子！如是破戒惡行苾芻非法器者，種種誑惑真善法器諸有情等，令執惡見。彼由顛倒諸惡見故，破壞真善剎帝利王，乃至真善[A8]戍達羅等，若男、若女所有淨信戒聞捨慧。轉剎帝利成旃荼羅，乃至茷舍、[A9]戍達羅等成旃荼羅。此非法器破戒苾芻并剎帝利旃荼羅等師及弟子，俱斷善根，乃至當墮無間地獄。</p>
<p>「善男子！如人死尸，[1]膖脹爛臭，諸來見者皆為臭熏，隨所觸近爛臭死尸，或與交翫隨被臭穢之所熏染。如是真善剎帝利王，乃至真善戍達羅等，若男、若女，隨所親近破戒惡行非法器僧，或與交遊、或共住止、或同事業，隨[2]被惡見臭穢熏染。如是如是，令彼真善剎帝利王，乃至真善戍達羅等，若男、若女，退失淨信戒聞捨慧，成旃荼羅師及弟子，俱斷善根，乃至當墮無間地獄。</p>
<p>大乘大集地藏十輪經卷第五</p>
<p>有依行品第四之二<br>「善男子！汝觀如是剎帝利等無量有情，親近如是破戒、惡行、非法器僧，退失一切所有善法，乃至當墮無間地獄。是故，欲得上妙生天涅槃樂者，皆應親近、承事供養勝道沙門，諮稟聽聞三乘要法；或求示道、命道沙門。若無如是三道沙門，當於污道沙門中求。雖復戒壞而有正見，具足意樂及加行者，應往親近、承事供養、諮稟聽聞三乘要法。不應親近、承事供養加行意樂及見壞者。彼雖戒壞而無邪見，意樂、加行、見具足故。應詣其所，諮稟聽聞聲聞乘法、獨覺乘法及大乘法，不應輕毀。於三乘中，隨意所樂，發願精進隨學一乘，於[4]所餘乘不應輕毀。若於三乘隨輕毀一下至一頌，不應親近、或與交遊、或共住止、或同事業。若有親近、或與交遊、或共住止、或同事業，俱定當墮無間地獄。</p>
<p>「善男子！是故，若欲於三乘中隨依一乘，求出生死、欣樂安樂、厭危苦者，應於如來所說正法，或依聲聞乘所說正法，或依獨覺乘所說正法，或依大乘所說正法，普深信敬，勿生謗毀、障蔽、隱沒，下至一頌；常應恭敬、讀誦、聽聞，應發堅牢正願求證。謗毀三乘隨一法者，不應共住下至一宿，不應親近諮稟聽法。若諸有情，隨於三乘毀謗一乘，或復親近謗三乘人諮稟聽受，由此因緣，皆定當墮無間地獄，受大苦惱，難有出期。何以故？善男子！我於過去修菩薩行，精勤求證無上智時，或為求請依聲聞乘所說正法，下至一頌，乃至棄捨自身手足、血肉、皮骨、頭目、髓腦。或為求請依獨覺乘所說正法，下至一頌，乃至棄捨自身手足、血肉、皮骨、頭目、髓腦。或為求請依於大乘所說正法，下至一頌，乃至棄捨自身手足、血肉、皮骨、頭目、髓腦。如是勤苦，於三乘中，下至求得一頌法已，深生歡喜恭敬受持，如說修行時無暫廢。經無量劫，修行一切難行、苦行，乃證究竟無上智果。復為利益安樂有情，宣說開示三乘正法。以是義故，不應謗毀、障蔽、隱沒，下至一頌；常應恭敬、讀誦、聽聞，應發堅牢正願求證</p>
<p>「善男子！如是三乘出要正法，一切過去、未來、現在過殑伽沙諸佛同說，大威神力共所護持，為欲拔濟一切有情生死大苦，為欲紹隆三寶[5]種姓令不斷絕。是故，於此三乘正法應普信敬，勿生謗毀、障蔽、隱沒；若有謗毀、障蔽、隱沒三乘正法下至一頌，決定當墮無間地獄。</p>
<p>「復次，善男子！於未來世此佛土中，有剎帝利旃荼羅、婆羅門旃荼羅、宰官旃荼羅、居士旃荼羅、沙門旃荼羅、長者旃荼羅、[6]茷舍旃荼羅、[A1]戍達羅旃荼羅，若男、若女，諂曲、愚癡、懷聰明慢；其性兇悖、懆厲、麁獷；不見、不畏後世苦果；好行殺生，乃至邪見、嫉妬、慳貪、憎背善友、親近惡友，非是三乘賢聖法器。或少聽習聲聞乘法，便於諸佛共所護持獨覺乘法、無上乘法，誹謗、毀呰、障蔽、隱沒，不令流布。或少聽習獨覺乘法，便於諸佛共所護持聲聞乘法、無上乘法，誹謗、毀呰、障蔽、隱沒，不令流布。或少聽習無上乘法，便於諸佛共所護持聲聞乘法、獨覺乘法，誹謗、毀呰、障蔽、隱沒，不令流布。為求名利，唱如是言：『我是大乘，是大乘黨。唯樂聽習受持大乘，不樂聲聞、獨覺乘法，不樂親近學二乘人。』如是詐稱大乘人等，由自愚癡憍慢勢力，如是謗毀、障蔽、隱沒三乘正法，不令流布；憎嫉修學三乘法人，誹謗毀辱令無威勢。</p>
<p>「善男子！一切過去、未來、現在諸佛世尊，及諸菩薩摩訶薩，為欲利樂一切有情，以大悲力護持二事：一者、為欲紹隆三寶種姓常令不絕，捨俗出家，剃除鬚髮被服袈裟；二者、三乘出要四聖諦等相應正法。如是二事，唯佛世尊及大菩薩能善護持，非諸聲聞、獨勝覺等，亦非百千那庾多數大梵天王及天帝釋、王四大洲轉輪王等，所能護持。於未來世此佛土中，有剎帝利旃荼羅王，見依我法而得出家剃除鬚髮被袈裟者，方便伺求所犯過失，以種種緣，呵罵、毀辱，或加鞭杖、或閉牢獄、或奪資具、或脫袈裟，廢令還俗，使作種種居家事業，或橫驅役、或濫擯遣、或斷飲食、或害身命。彼剎帝利旃荼羅王，以己愚癡、憍慢、勢力，毀辱、謫罰諸佛菩薩以大悲力共所護持我諸弟子，誹謗、毀滅諸佛菩薩以大悲力共所護持我甚深法，於其三世諸佛菩薩共所護持三乘正法，障蔽、隱沒、不令流布。</p>
<p>「有剎帝利旃荼羅王，乃至[＊]茷舍[A2]戍達羅等旃荼羅人，若男、若女，愚癡、憍慢，自號大乘。彼人尚非聲聞、獨覺二乘法器，況是無上大乘法器！為求利養、恭敬、名譽，誑惑世間愚癡雜類，自言我等是大乘人，謗毀如來二乘正法。如是人等，愚癡、諂曲、憍慢、嫉妬、慳貪因緣，毀我法眼令速隱滅。彼於三世一切諸佛犯大過罪；亦於三世一切菩薩犯大過罪；又於三世一切聲聞犯大過罪。不久便當[1]支體廢缺，遭遇種種重惡疾病。</p>
<p>「彼剎帝利旃荼羅王，乃至[＊]茷舍[A3]戍達羅等旃荼羅人，若男、若女，由造惡業起倒見故，[2]損斷一切[3]所有善根。雖復有時多修施福，於未來世，當生鬼趣、傍生趣中受富樂果，而彼身中，尚不能起色、無色界、下劣善根，況當能種聲聞、獨覺及無上乘無功用起一切智智善根種子！又令其舌為病所害，於多日夜結舌不言，受諸苦毒痛切難忍，命終定當生於無間大地獄中。</p>
<p>「是故，如來慈悲憐愍一切真善剎帝利王，乃至真善[A4]戍達羅等，若男、若女，令得長夜利益安樂，慇懃懇切作如是言：『汝等應當於歸我法剃除鬚髮被片袈裟出家人所，慎勿惱亂譏呵[4]讁罰。於我所說三乘正教，慎勿謗毀、障蔽、隱沒。若違我言而故作者，所獲罪報如前廣說。』所以者何？此歸我法剃除鬚髮被赤袈裟出家形相，乃是過去、未來、現在諸佛菩薩大悲神力之所護持。此剃鬚髮被赤袈裟出家威儀，是諸賢聖解脫幢相；亦是一切聲聞乘人，受用解脫法味幢相；亦是一切獨覺乘人，受用解脫法味幢相；亦是一切大乘之人，受用解脫法味幢相。如來所說三乘正法，亦是三世諸佛菩薩大悲神力之所護持，[5]是諸賢聖解脫依止；亦是一切聲聞乘人，受用解脫法味依止；亦是一切獨覺乘人，受用解脫法味依止；亦是一切大乘之人，受用解脫法味依止。</p>
<p>「善男子！以是義故求解脫者，應當親近、恭敬、供養諸歸我法剃除鬚髮被赤袈裟出家之人，應先信敬聲聞乘法。若自聽受教他聽受、若自讀誦教他讀誦、若自書寫教他書寫、若自施與教他施與、若自宣說教他宣說，思惟修行廣令流布。如是，信敬獨覺乘法，若自聽受教他聽受、若自讀誦教他讀誦、若自書寫教他書寫、若自施與教他施與、若自宣說教他宣說，思惟修行廣令流布。如是，信敬於大乘法，若自聽受教他聽受、若自讀誦教他讀誦、若自書寫教他書寫、若自施與教他施與、若自宣說教他宣說。思惟修行廣令流布。若非器者，不應自聽、勿教他聽，乃至廣說，又應遠離一切惡法，應捨惡友、應親善友，應勤修習六到彼岸，應數懺悔一切惡業，應隨所宜勤發正願。若能如是斯有是處，現身得成聲聞乘器、或獨覺乘種子不退、或復大乘種子不退。是故三乘皆應修學，不應憍傲妄號大乘，謗毀聲聞、獨覺乘法。我先唯為大乘法器堅修行者，說如是言：『唯修大乘能得究竟。』是故今昔說不相違。」</p>
<p>爾時，世尊重顯此義而說頌曰：</p>
<p>「對諸大眾前，      金剛藏問我：<br>『云何勸供養，      破戒惡苾芻，<br>失杜多功德，      癡惡見所持，<br>非法器污道，      而不聽[＊]讁罰？<br>復說從彼聞，      三乘微妙法，<br>真解脫良藥，      趣寂靜涅槃。<br>何故餘經言，      一大乘解脫，<br>遮學二乘法，      今復說三乘？<br>[6]哀愍諸有情，       令捨邪惡業，<br>得利益安樂，      願為說除疑。』<br>為益剎帝利，      乃至[A5]戍達羅，<br>不聽惱苾芻，      恐彼染大罪。<br>剃髮[1]被袈裟，       諸佛法幢相，<br>諸佛等護持，      解脫道之[2]眼。<br>雖破諸律儀，      非永遮解脫，<br>能捨諸惡見，      當速趣涅槃。<br>如腐敗良藥，      猶能療眾病，<br>如是破律儀，      亦能滅他苦。<br>不聽彼苾芻，      在布薩羯磨，<br>許為他說法，      俱獲福無疑。<br>若歸敬三寶，      稱我為大師，<br>能棄捨眾惡，      勝諸外道眾。<br>如墮羅剎渚，      商眾悉驚惶，<br>各執獸一毛，      渡海得免難。<br>如是破戒者，      離諸惡邪見，<br>由一信為因，      [3]脫煩惱羅剎。<br>[4]由護解脫相，       諸佛等護持，<br>不惱破戒僧，      能離諸重惡。<br>諸樂多福人，      欣求真解脫，<br>等護器非器，      證解脫無難。<br>癡慢號大乘，      彼無有智力，<br>尚迷二乘法，      況能解大乘！<br>譬如闕壞眼，      不能見眾色，<br>如是闕壞信，      不能解大乘。<br>無力飲池河，      詎能吞大海？<br>不習二乘法，      何能學大乘？<br>先信二乘法，      方能信大乘，<br>無信誦大乘，      空言無所益。<br>內真懷斷見，      妄自號大乘，<br>不護三業罪，      壞亂我正法。<br>彼人命終後，      定墮無間獄，<br>故應觀機說，      勿為非器者。<br>憍傲無慈[5]悲，       暴惡志下劣，<br>智者應當知，      是[A6]懷斷見者。<br>非聲聞緣覺，      亦非大乘器；<br>諂[6]毀謗諸佛，       必墮無間獄。<br>持戒樂喧閙，      慳法畏苦惡，<br>智者應當了，      是名聲聞乘。<br>樂施觀生滅，      常欣獨靜處，<br>智者應當了，      是名獨覺乘。<br>具足諸善根，      守護慈悲本，<br>常樂攝利物，      是名為大乘。<br>捨身命護戒，      不惱害眾生，<br>精進求空法，      應知是大乘。<br>心堪忍諸法，      善言無祕悋，<br>於法常欣樂，      應知是大乘。<br>法器非法器，      利樂心平等，<br>不染諸世法，      應知是大乘。<br>是故有智者，      普敬說三乘，<br>不惱我僧徒，      速成無上覺。<br>「復次，善男子！若有真善剎帝利、真善婆羅門、真善宰官、真善居士、真善長者、真善沙門、真善茷舍、真善[A7]戍達羅，若男、若女，成就十種有依行輪，於現身中速能種[7]殖聲聞乘種令不退失，或於現身成聲聞乘諸聖法器；非獨覺乘、大乘聖器。何等為十？一者、具足淨信，信有一切善、惡業果；二者、具足慚愧，遠離一切惡友、惡見；三者、安住律儀，遠離殺生乃至飲酒；四者、安住慈心，遠離一切瞋恚、忿惱；五者、安住悲心，救拔一切羸弱有情；六者、安住喜心，遠離一切語四惡業；七者、安住捨心，遠離一切慳貪、嫉妬；八者、具正歸依，遠離一切妄執吉凶，終不歸依邪神外道；九者、具足精進，堅固勇猛修諸善法；十者、常樂寂靜，思求法義歡悅無倦。善男子！若有真善剎帝利王，乃至真善[A8]戍達羅等，若男、若女，成此十種有依行[8]輪，於現身中速能種殖聲聞乘種令不退失，或於現身證聲聞乘所有聖法，成聲聞乘諸聖法器；非證獨覺大乘聖法、非成獨覺大乘聖器。應知此中獨覺、大乘皆如是說。善男子！如是十種有依行輪，一切聲聞、獨覺、菩薩、諸佛如來，皆同共有。</p>
<p>「善男子！復有十種有依行輪，不共聲聞，唯與獨覺、菩薩、如來皆同共有。若有真善剎帝利王，乃至真善[A9]戍達羅等，若男、若女，成此十[9]種有依行輪，於現身中速能種殖獨覺乘種令不退失，或於現身證獨覺乘所有聖法，成獨覺乘諸聖法器。何等為十？一者、修行清淨身、語、意、業；二者、具足慚愧，厭患自身；三者、於五取蘊，深生怖畏；四者、見生死河，極為難渡；五者、常樂寂靜，離諸憒閙；六者、樂阿練若，不譏他失；七者、守護諸根，心常寂定；八者、善觀緣起，審察因果；九者、常樂勤修等持、靜慮；十者、於集起法，能善除滅。</p>
<p>「善男子！若有真善剎帝利王，乃至真善[A10]戍達羅等，若男、若女，成此十種有依行輪，於現身中速能種殖獨覺乘種令不退失，或於現身證獨覺乘所有聖法，成獨覺乘諸聖法器。善男子！是名一切聲聞、獨覺有依行輪。一切聲聞及諸獨覺依止此輪，速能超渡三有大海，速能趣入般涅槃城。</p>
<p>「善男子！有依行輪，是何句義？言有依者，名有執取、有我所依、有所攝受、有所繫屬。行謂：蘊行、界行、處行、有繫屬行。輪謂：教授、教誡之輪；如轉輪王所乘車輪、或首行輪。如是一切聲聞、獨覺，依止此輪求涅槃道，故此二種非大乘器。所以者何？由彼依止下劣行故，非大乘器。由彼執取自諸蘊行，驚怖、厭患、自求解脫一切憂苦，不求解脫一切有情而修行，故非大乘器。由彼依止自諸界行，驚怖、厭患、自求解脫一切憂苦，不求解脫一切有情而修行，故非大乘器。由彼攝受自諸處行，驚怖、厭患、自求解脫一切憂苦，不求解脫一切有情而修行，故非大乘器。由彼繫屬有繫屬行，於諸有情不樂攝受，無有慈悲有繫屬，故非大乘器。由彼觀他具受眾苦捨而不救，但為自身求解脫，故非大乘器。由彼自斷諸煩惱首，不樂斷除一切有情諸煩惱首，非大乘器。由彼不能馭大乘輪趣菩提，故非大乘器。由彼不能隨大光輪趣菩提，故非大乘器。由彼憙樂獨一無侶入涅槃城而修行，故非大乘器。</p>
<p>「善男子！有諸眾生，於聲聞乘、獨覺乘法，未作劬勞正勤修學，如是眾生根機未熟、根機下劣、精進微少。若有為說微妙甚深大乘正法，說、聽二人俱獲大罪，亦為違逆一切諸佛。所以者何？若諸眾生於聲聞乘、獨覺乘法，未作劬勞正勤修學，根機未熟、根機下劣、精進微少，而便聽受微妙甚深大乘正法，如是眾生實是愚癡自謂聰叡，陷斷滅邊，墜顛狂想，執無因論，於諸業果生斷滅想，撥無一切善作、惡作。妄說大乘壞亂我法，非法說法、法說非法，實非沙門說是沙門、實是沙門說非沙門，實非毘奈耶說是毘奈耶、實是毘奈耶說非毘奈耶。愚癡、顛倒、憍慢、嫉妬、朋黨之心，於大乘法稱讚擁衛令廣流布，於聲聞乘、獨覺乘法，謗毀、障蔽，不令流布。不能如實依聲聞乘、或獨覺乘、或無上乘，捨俗出家受具足戒成苾芻性，亦不如實修集一切善法因緣。於我弟子，或是法器、或非法器，謂：勤修行、學無學行，乃至證得最後極果真善異生，持戒、破戒、無戒者所，種種毀罵、呵[1]嘖、惱亂、奪其衣鉢，不聽受用諸資生具，繫縛、禁閉。如是撥無一切因果斷滅論者，雖在人中實是羅剎，於當來世無數大劫難得人身；寧在地獄受無量苦，不處人中起斷滅見。</p>
<p>「如是癡人，不久便當支體廢缺，於多日夜結舌不言，受諸苦毒痛切難忍，命終定生無間地獄。於諸惡趣輪轉往來受諸苦惱，難可救濟，多百千劫難復人身。雖過無量、無數劫已，還得人身，而生五濁無佛世界，生盲、生聾、瘖[2]啞無舌，種種重病常所嬰纏，或身[3]矬醜人不憙見，言詞拙訥耳所惡聞，心常迷亂無所解了，生貧窮家眾事闕乏，不逢善友，隨惡友行樂作惡業，好執惡見造無間罪，復還重墮無間地獄，輪轉惡趣難有出期。</p>
<p>「如是愚癡斷滅論者，壞亂毀滅我之正法，逼惱謫罰我諸弟子，持戒、破戒、及無戒者，皆令不安修諸善品。由是因緣，多百千劫沒眾惡趣，從闇入闇難有出期。如是眾生所有罪報，皆為未求聽習聲聞、獨覺乘法，先求聽習微妙甚深大乘正法。如是愚癡斷滅論者，下劣人身尚難可得，況當能成賢聖法器！尚不能得聲聞、獨覺所證涅槃，況得廣大甚深無上正等菩提！如是眾生所有過失，皆由未學聲聞乘法、獨覺乘法，先入大乘。</p>
<p>「善男子！譬如坯瓶多諸瑕隙，盛油乳等，盡皆滲漏，能盛、所盛二俱壞失。所以者何？器有失故。如是眾生，於聲聞乘、獨覺乘法，未作劬勞正勤修學，根機未熟、根機下劣、精進微少。若有為說微妙甚深大乘正法，說、聽二人俱獲大罪，亦為違逆一切諸佛，所有過失廣說如前。譬如世間庫藏頹穴，置諸寶貨多有散失。如是眾生，於二乘法，謗毀不信、不肯修學，為說大乘不如實解，因此造罪輪轉無窮。譬如舟船，多諸泄漏，不任乘載泛於大海。如是眾生，多懷慳嫉，於二乘法未曾修學，妄號大乘實懷斷見，憍慢諂曲成泄漏身，不堪憑入一切智海。譬如有人，其目盲瞽，不堪呈示種種珍寶。如是眾生，憍慢放逸，執著空見，不學二乘，盲無慧目，不任顯示無上大乘功德珍寶。譬如有人，其身臭穢，雖以種種上妙香塗，而竟不能令身香潔。如是眾生，愚癡憍慢，於二乘法不樂勤修，不斷殺生乃至邪見，雖勤聽受無上大乘，而竟不能解甚深法。</p>
<p>「譬如石田，雖殖好種勤加營耨，終無果實。如是眾生，於二乘法，憍慢懈怠不樂勤修，貪求五欲曾無厭倦，雖於彼身殖大乘種，精進勤苦終無所成。譬如甕器，先貯毒藥投少石蜜，不任食用。如是眾生，於二乘法不肯修學，執無因論，為說大乘終不能成自他利益。譬如甕器，先貯石蜜投少毒藥，不任食用。如是眾生，精勤修學二乘正法猶未成就，為說大乘，二俱壞失。譬如有人，癡狂心亂，為作音樂，不能了知。如是眾生，於二乘法未曾修學，貪、瞋、癡等猛利煩惱擾亂其心，執著無因及斷滅論，根機未熟，為說大乘，雖經多時而不能解。譬如有人，不著甲冑、不持刀仗輙入陣中，必遭傷害受諸苦惱。如是眾生，於二乘法未曾修學，智慧狹劣根器未成，為說大乘必生妄執，由此展轉造惡無窮。如是癡人，不久便當支體廢缺，於多日夜結舌不言，受諸苦毒痛切難忍，命終定生無間地獄。於諸惡趣輪轉往來，應知如前次第廣說。</p>
<p>「善男子！是故智者先應觀察一切眾心，然後說法。先當發起慈心、悲心、喜心、益心、不懈怠心、能忍受心、不憍慢心、不嫉妬心、不慳悋心、等引定心，然後為他宣說正法。終不令他諸眾生類，[1]聞所說法，輪轉生死，墮大險難。是故，如來善達一切眾生心相，以無塵垢、無取行輪，為說正法。具大甲冑一切菩薩摩訶薩眾，為他說法亦復如是，由悲愍故、為令斷滅諸煩惱故、為令超渡三有海故、為諸眾生於三乘中隨心所樂隨趣一乘速圓滿故，為說正法，終不令其輪轉生死，墮大險難。</p>
<p>「云何名無塵垢行輪？無塵垢者，謂說法時，不為有蘊、不為有處、不為有界，不為有欲界、不為有色界、不為有無色界，不為有此世、不為有他世，不為有諸行、不為有受、不為有想、不為有思、不為有觸、不為有作意、不為有無明，乃至不為有老死、不為有行及不行故，為諸眾生宣說正法；唯為一切諸蘊、處、界，廣說乃至行與不行，皆寂滅故，為諸眾生宣說正法，以是義故，名無塵垢。行者，所謂為能永斷死此生彼，為諸眾生宣說正法，為能永斷諸蘊、處、界，廣說乃至為能永斷行與不行，為諸眾生宣說正法，是名為行。輪者，所謂如滿月光清涼無礙，遍[2]滿虛空，照觸一切無障境界。如是，如來及諸菩薩，所有神通、記說、教誡三種勝輪，作用無礙遍諸世界，利樂一切所化眾生。令諸眾生不異歸趣，不共一切世間眾生，不共一切聲聞、獨覺，能令眾生斷滅生死諸苦惱法，證得安樂菩提涅槃，是名為輪。如是名為諸佛、菩薩無塵垢行輪。</p>
<p>「云何名為無取行輪？謂於諸法無所罣礙，猶如日光普照一切，三乘根器隨其所宜，宣說正法無所執著。謂諸如來，為諸眾生說如是法，猶如虛空無差別相，以無量定遊戲自在莊嚴住持，為諸眾生說微妙法無所執著。具大甲冑一切菩薩摩訶薩眾，為他說法亦復如是。謂說諸法非有、非空；非即色空、非離色空，乃至非即識空、非離識空；非即眼空、非離眼空，乃至非即意空、非離意空；非即色空、非離色空，乃至非即法空，非離法空；非即眼識空、非離眼識空，乃至非即意識空、非離意識空。非即欲界空、非離欲界空，乃至非即虛空無邊處空、非離虛空無邊處空，非即識無邊處空、非離識無邊處空，非即無所有處空、非離無所有處空，非即非想非非想處空、非離非想非非想處空。非即四念住空、非離四念住空，乃至非即八支聖道空、非離八支聖道空，非即緣起法空、非離緣起法空，非即三不護空、非離三不護空，非即四無所畏空、非離四無所畏空，非即十力空、非離十力空，非即十八不共法空、非離十八不共法空，非即大慈大悲大喜大捨空、非離大慈大悲大喜大捨空，非即涅槃空、非離涅槃空。是名，如來及諸菩薩，為諸眾生宣說處中微妙正法。</p>
<p>「善男子！如是如來，為諸眾生，以無塵垢行輪說法；如滿月光，清涼無礙，遍滿虛空，照觸一切無障境界。乃至廣說，又以無取行輪說微妙法；於一切法無所罣礙，猶如日光普照一切，三乘根器隨其所宜，宣說正法無所執著。謂諸如來，為諸眾生說如是法，猶如虛空無差別相，以無量定遊戲自在莊嚴住持，為諸眾生說微妙法無所執著，令於三乘隨宜趣入。具大甲冑一切菩薩摩訶薩眾，為他說法亦復如是，令諸眾生聞此最勝甚深法已，於三乘中，隨其所樂隨趣一乘，種種善根皆得成熟；隨於一乘極善安住，終不令其於生死中增長種種惡、不善法，令於涅槃堅固不退。</p>
<p>「善男子！菩薩摩訶薩，為斷無量無數眾生生死[1]流轉，為他說法；聲聞、獨覺，但為自斷生死流轉，為他說法。菩薩摩訶薩，為令無量無數眾生渡四[2]瀑流，為他說法；聲聞、獨覺，但為令己渡四[＊]瀑流，為他說法。菩薩摩訶薩，為除無量無數眾生諸煩惱病，為他說法；聲聞、獨覺，但為自除諸煩惱病，為他說法。菩薩摩訶薩，為斷眾生諸蘊煩惱、習氣相續，令盡無餘，為他說法；聲聞、獨覺，但為自斷諸蘊煩惱、習氣相續，有餘不盡，為他說法。菩薩摩訶薩，為成大悲等流果故，大悲為因，為他說法；聲聞、獨覺，不為大悲等流果故，無大悲因，為他說法。菩薩摩訶薩，於諸眾生有所顧念，而為說法；聲聞、獨覺，於諸眾生無所顧念，而為說法。菩薩摩訶薩，為息一切他眾生苦，為他說法；聲聞、獨覺，但為自息己所有苦，為他說法。菩薩摩訶薩，為滿一切眾生法味，為他說法；聲聞、獨覺，但為自滿己身法味，為他說法。菩薩摩訶薩，為諸眾生得勝法明，為他說法；聲聞、獨覺，但為自己得勝法明，為他說法。</p>
<p>「善男子！以要言之，菩薩摩訶薩無量律儀，普為除滅一切眾生大無明闇、大怖畏事、一切衰損，得大光明及大名稱，如實覺悟一切智智，為他說法。聲聞、獨覺少分律儀，但為滅除自無明闇，得小光明及小名稱，如實覺悟少分法智，為他說法。</p>
<p>「善男子！聲聞、獨覺，無有於他實懷顧念，無有於他實懷悲惻，無有於他實不輕弄，無有於他實為利益，無有於他實為拔濟，無有於他實行薦舉，無有於他實欲稱歎，無有於他實無諂曲而行讚美，無有於他不顧己[3]身令彼安樂，無有於他不起誤失身、語、意、業。善男子！住大乘者，無有於己實懷顧念，廣說乃至，無有於他發起誤失身、語、意業。</p>
<p>大乘大集地藏十輪經卷第六</p>
<p>有依行品第四之三<br>「復次，善男子！有諸眾生，稟性暴惡，言[5]辭麁獷；實是愚癡，懷聰明慢，不斷殺生，乃至邪見。於他所得利養、恭敬、世所稱譽，深生嫉妬；常自追求利養、恭敬、世所稱譽，曾無厭倦。恒自讚[6]譽，輕毀於他；不自防護身、語、意業，常樂習行一切惡行；內[7]行磣毒，無有悲愍，無慚、無愧，憙觸惱他，於諸福田好簡勝劣。於歸我法諸出家人，常樂伺求，所有瑕隙，纔得少相，未審真虛，即便輕毀、呵罵、讁罰；其心剛強，[8]佷戾迷亂，常憙觸惱諸出家人，不省己過念譏他闕。雖聞讚歎大乘功德發意趣求，而心好為諸重惡事，曾未寂靜。誑惑他故，於大乘法，現自聽聞教他聽聞，現自讀誦教他讀誦。為自薦舉[9]陵伏他故，於大乘法恭敬讚美，自於大乘諸行境界，不曾修學未能悟解，而自稱號我是大乘，誘勸他人附己修學，規求名利以自活命。譬如破戒惡持律師，自犯尸羅，樂行惡行，為名利故誘勸他人，令勤修學毘奈耶藏。如是諂曲虛詐眾生，下賤人身尚當難得，退失善趣、二乘涅槃，況得大乘終無是處，當墮惡趣難有出期，諸有智人不應親近。而無慚愧於大眾中，自號大乘如師子吼，為名利故，誘誑愚癡，令親附己共為朋黨。譬如有驢[10]披師子皮，而便自謂以為師子。有人遙見謂真師子，及至鳴已皆識是驢，咸共唾言：『此非師子，是食不淨，真弊惡驢。』種種呵叱，皆共捨去。</p>
<p>「我說如是補特伽羅，常樂習行十惡業道，燒滅一切人天種子，尚退聲聞獨覺乘法，況於大乘能成法器！愚癡憍慢自號大乘，誑惑他人招集利養。譬如[A1]癡慢無手足人，欲興戰伐入於大陣，徒設功效，終無剋成。詐號大乘亦復如是，信手戒足無有一全，不自崖揆所堪行業，欲興戰伐煩惱大陣，徒設功效，終無剋成。我說是人不護三業，專行惡行，妄號大乘，實於三乘皆非法器，而欲破壞一切眾生勇健堅牢煩惱大陣，欲皆顯示一切眾生八支聖道，令入無畏涅槃之城，終無是處。</p>
<p>「所以者何？善男子！夫大乘者，受持第一清淨律儀，修行第一微妙善行，具足第一堅固慚愧。深見深畏後世苦果，遠離所有一切惡法，常樂修行一切善法。慈悲常遍一切有情，恒普為作利益安樂，救濟度脫一切有情所有厄難生死眾苦，不顧自身所有安樂，唯求安樂一切有情。如是名為住大乘者。</p>
<p>「善男子！有何等相名聲聞乘？謂諸眾生，常勤精進，安住正念，樂等引定，離諸諂誑，信知業果，不著五欲，世間[1]八法所不能染，修善勇猛如救頭然，常審諦觀諸蘊界處，恒樂安住所有聖種。具此相者，名聲聞乘。如是眾生，尚未能成獨覺乘器，況復能成大乘法器！</p>
<p>「善男子！有何等相名獨覺乘？謂諸眾生，具上聲聞一切功德，復能於彼五取蘊中，數數安住隨無常觀，數數安住隨生滅觀。普於一切緣生法中，能審諦觀皆是滅法。具此相者名獨覺乘。如是眾生非大乘器。」</p>
<p>爾時，世尊重顯此義而說頌曰：</p>
<p>「若真善人剎帝利，      乃至真善[A2]戍達羅，<br>修信等十有依輪，      於聲聞乘速成器。<br>求獨覺乘三業淨，      具足慚愧怖諸蘊，<br>知過樂靜住空閑，      念守諸根心寂定；<br>善觀緣起修靜慮，      諸蘊界處巧能觀，<br>具此十行有依輪，      成勝乘器度有海。<br>修共三乘二乘輪，      自求解脫煩惱苦，<br>不度有情不捨習，      此人俱非大乘器。<br>愚癡懈怠根下劣，      於二乘法不勤修，<br>定不能具大乘輪，      故非大乘廣大器。<br>愚癡獨一求解脫，      劣意下行無慈悲，<br>樂著斷見向惡趣，      棄捨正法說非法；<br>毀謗二乘捨律行，      受具足戒號大乘，<br>破亂我法惑眾生，      由此人身難復得。<br>惱亂我法諸賢聖，      [2]讁罰被赤袈裟人，<br>呵罵遮奪衣鉢等，      長時退失人天趣。<br>是故若欲復人身，      不患舌[3]𤴽而捨命，<br>常樂值遇諸佛者，      普應弘護三乘法。<br>欲得三乘最上乘，      應善觀察三乘法，<br>歡喜為他普開示，      當得成佛定無疑。<br>破戒慳[4]嫉懷憍慢，       自讚毀他號大乘，<br>捨離此人依智者，      定當成佛度三界。<br>於三乘器隨所宜，      慈悲為說三乘法，<br>隨願令滿無慳嫉，      當得成佛定無疑。<br>知蘊界處皆空寂，      無所依住譬虛空，<br>說法等攝諸有情，      當獲妙覺無邊智。<br>破戒意樂懷惡心，      聞說大乘勝功德，<br>詐號大乘為名利，      如弊驢披師子皮。<br>我今普告一切眾，      若欲疾得勝菩提，<br>當善修[A3]治十善業，       護持我法勿毀壞。<br>我昔諸餘契經說，      應求大覺行大乘，<br>捨離聲聞獨覺乘，      為清淨者說斯法，<br>曾供無量俱胝佛，      斷惡勤勞修淨心，<br>我為勸進彼眾生，      故說一乘無第二。<br>今此眾具三乘器，      有但堪住聲聞乘，<br>心極憂怖多事業，      彼非上妙菩提器；<br>有癡樂靜住獨覺，      彼非上妙菩提器；<br>有堪安住上妙智，      故隨所樂說三乘。<br>具淨功德樂解脫，      聞說大乘墮惡趣，<br>如病痰癊教服乳，      此增毒害非除疾。<br>如是非器聲聞乘，      聞說大乘心迷亂，<br>便起斷見墜惡趣，      故應說法審觀機。」<br>[5]大乘大集地藏十輪經懺悔品第五</p>
<p>爾時世尊說是頌已，於眾會中有無量百千眾生——曾誤聞法，謬生空解，撥無因果，斷滅善根，往諸惡趣，聞說此經還得正見——即從座起，頂禮佛足，於世尊前，深生慚愧至誠懺悔，合掌恭敬，而白佛言：「大德世尊！我等本在聲聞乘中曾種善根，未能成熟聲聞乘器。後復遇聞獨覺乘法，迷惑不了，便生空見，撥無因果。由是因緣，造身、語、意無量罪業，往諸惡趣。我等今者於世尊前，聞說此經還得正見，深心慚愧，發露懺悔，不敢覆藏，願悉除滅。從今[6]已往永不復作，防護當來所有罪障。唯願世尊！哀愍攝受令我等，罪皆悉[7]銷滅，於當來世永不更造。唯願世尊！哀愍濟拔我等當來惡趣苦報。我等今者還願受行先所修集聲聞乘行，唯願世尊！哀愍教授。」</p>
<p>世尊告曰：「善哉，善哉！汝等乃能如是慚愧、發露懺悔。於我法中，有二種人名無所犯：一者、稟性專精，本來不犯；二者、犯已，慚愧、發露懺悔。此二種人於我法中，名為勇健得清淨者。」</p>
<p>於是，世尊隨其所樂，方便為說四聖諦法。於彼眾中，有得下品忍者，有得中品忍者，有得上品忍者，有得世間第一法者，有得預流果者，有得一來果者，有得不還果者。於中復有八萬四千苾芻，諸漏永盡心得解脫，意善清淨成阿羅漢。歡喜禮佛，還復本座。</p>
<p>時，眾會中復有五十七百千那庾多眾生——曾誤聞法，謬生空解，撥無因果，斷滅善根，往諸惡趣，聞說此經還得正見——即從座起，頂禮佛足，於世尊前，深生慚愧至誠懺悔，合掌恭敬，而白佛言：「大德世尊！我等本在獨覺乘中曾種善根，未能成熟獨覺乘器。後復遇聞說大乘法，雖生愛樂而不能解。愚冥疑惑，便生空見，撥無因果。由是因緣，造身、語、意無量罪業。乘此業緣，於無量劫墮諸惡趣，受種種苦楚毒難忍。我等今者於世尊前，聞說此經還得正見，深[1]心慚愧，發露懺悔，不敢覆藏，願悉除滅。從今[2]已往永不復作，防護當來所有罪障。唯願世尊！哀愍攝受，令我等罪皆[3]悉[＊]銷滅，於當來世永不更造。唯願世尊！哀愍濟拔我等當來惡趣苦報。我等今者還願受行先所修集獨覺乘行，[4]惟願世尊！哀愍教授。」</p>
<p>世尊告曰：「善哉，善哉！汝等乃能如是慚愧、發露懺悔。於我法中有二種人，名無所犯：一者、稟性專精，本來不犯；二者、犯已，慚愧、發露懺悔。此二種人於我法中，名為勇健得清淨者。」</p>
<p>於是，世尊隨其所樂，方便為說諸緣起法。令彼一切修緣覺乘，漸次圓滿，皆悉證得幢相緣定，於獨覺乘得不退轉。歡喜禮佛，還復本座。</p>
<p>時，眾會中復有八十百千那庾多眾生——曾於過去諸佛法中，毀謗佛教下至一頌，由是因緣，墮諸惡趣受眾苦報。初復人身生便瘖[5]啞，常患舌[＊]𤴽口不能言，聞說此經還得正見——即從座起，頂禮佛足，於世尊前，深生慚愧，至誠懺悔宿世惡業，合掌恭敬，瞻仰世尊，佛神力故皆悉能語。爾時，世尊知而故問：「汝等宿世作何惡業，今處眾中口不能語？」</p>
<p>彼諸人眾俱時白佛，於中一類作如是言：「大德世尊！我等往昔，於毘鉢尸如來法中，或言毀謗大乘正法、或言毀謗獨覺乘法、或言毀謗聲聞乘法，下至一頌。我等由是惡業障故，九十一劫流轉生死，常處地獄、傍生、餓鬼，瘖啞、無舌都不能言，受諸苦毒痛切難忍。[6]始於今世得復人身，而猶瘖啞常患舌[＊]𤴽。蒙佛神力方始能言，復能憶念自過去世所有因緣諸惡業障。」</p>
<p>復有一類作如是言：「大德世尊！我等往昔，於尸棄如來法中，或言毀謗大乘正法，各隨本緣如前廣說。」</p>
<p>復有一類作如是言：「大德世尊！我等往昔，於毘攝浮如來法中，或言毀謗大乘正法，各隨本緣如前廣說。」</p>
<p>復有一類作如是言：「大德世尊！我等往昔，於羯洛迦孫駄如來法中，或言毀謗大乘正法，各隨本緣如前廣說。」</p>
<p>復有一類作如是言：「大德世尊！我等往昔，於羯諾迦牟尼如來法中，或言毀謗大乘正法，各隨本緣如前廣說。」</p>
<p>復有一類作如是言：「大德世尊！我等往昔，於迦葉波如來法中，或言毀謗大乘正法、或言毀謗獨覺乘法、或言毀謗聲聞乘法，下至一頌。我等由是惡業障故，從爾以來流轉生死，常處地獄、傍生、餓鬼，瘖啞、無舌都不能言，受諸苦毒痛切難忍。始於今世得復人身，[7]而猶瘖啞常患舌[＊]𤴽。蒙佛神力方始能言，復能憶念自過去世所有因緣諸惡業障。我等今者於世尊前，聞說此經獲得正見，深心慚愧，發露懺悔，不敢覆藏，願悉除滅。從今以往永不復作，防護當來所有罪障。唯願世尊！哀愍攝受，令我等罪皆悉[＊]銷滅，於當來世永不更造。唯願世尊！哀愍濟拔我等當來惡趣苦報。唯願世尊！哀愍我等，為說正法。」</p>
<p>世尊告曰：「善哉！善哉！汝等乃能如是慚愧、發露懺悔。於我法中有二種人，名無所犯：一者、稟性專精，本來不犯：二者、犯已，慚愧、發露懺悔。此二種人於我法中，名為勇健得清淨者。」</p>
<p>於是，世尊隨其所樂，方便為說種種正法。各隨所宜，皆得利益。歡喜禮佛，還復本座。</p>
<p>時，眾會中復有無量百千聲聞，及無量百千那庾多菩薩，聞說此經，憶昔所造諸惡業障。即從座起，頂禮佛足，於世尊前，深生慚愧至誠懺悔，合掌恭敬，皆白佛言：「大德世尊！我等憶昔曾於無量諸佛法中，或有說言我等於彼諸佛弟子、或是法器、或非法器，多行忿恨、呵罵、毀辱、譏刺、輕誚、種種誹謗，隱善揚惡。我等由此惡業障故，經無量劫墮諸惡趣，受諸重苦楚毒難忍。後得值遇無量諸佛，皆曾親近、承事供養。又得值遇無量菩薩摩訶薩眾，亦皆親近、承事供養。於一一佛、一一菩薩摩訶薩前，皆深慚愧、發露懺悔諸惡業障。於一一佛、一一菩薩摩訶薩所，皆得聽受無量法門，精勤護持，修學無量難行苦行。由彼業障有餘未盡，令我等輩，未能證得安樂涅槃、未能證得三摩地門殊勝功德。我等今者於世尊前聞說此經，復深慚愧、發露懺悔，不敢覆藏，願悉除滅。從今以往永[A4]不復作，防護當來所有罪障。唯願世尊！哀愍攝受，令我等罪皆悉除滅，於當來世永不更造。唯願世尊！哀愍濟拔我等當來惡趣苦報。我等今者承佛威力，願隨所樂，速能證得安樂涅槃，或能證得三摩地門殊勝功德。」</p>
<p>復有說言：「我等於彼諸佛弟子，或是法器、或非法器，以麁惡言期尅迫愶。我等由此惡業障故，經無量劫墮諸惡趣，應知如前次第廣說。」</p>
<p>復有說言：「我等於彼諸佛弟子，或是法器、或非法器，打棒傷害。我等由此惡業障故，經無量劫墮諸惡趣，應知如前次第廣說。」</p>
<p>復有說言：「我等於彼諸佛弟子，或是法器、或非法器，侵奪衣鉢。我等由此惡業障故，經無量劫墮諸惡趣，應知如前次第廣說。」</p>
<p>復有說言：「我等於彼諸佛弟子，或是法器、或非法器，侵奪種種資生眾具，絕其飲食。我等由此惡業障故，經無量劫墮諸惡趣，應知如前次第廣說。」</p>
<p>復有說言：「我等於彼無量諸佛出家弟子，或是法器、或非法器，退令還俗，脫其袈裟，課稅役使。我等由此惡業障故，經無量劫墮諸惡趣，應知如前次第廣說。」</p>
<p>復有說言：「我等於彼無量諸佛出家弟子，或是法器、或非法器，或有罪犯、或無罪犯，枷鎖繫縛，禁閉牢獄。我等由此惡業障故，經無量劫墮諸惡趣，應知如前次第廣說。」</p>
<p>復有說言：「我等於彼無量諸佛出家弟子，或是法器、或非法器，起輕慢心，種種觸惱令不安樂。我等由此惡業障故，經無量劫受諸重苦，楚毒難忍。後得值遇無量諸佛，皆曾親近、承事供養。又得值遇無量菩薩摩訶薩眾，亦皆親近、承事供養。於一一佛、一一菩薩摩訶薩前，皆深慚愧、[1]發露懺悔諸惡業障。於一一佛、一一菩薩摩訶薩所，皆得聽受無量法門，精勤護持，修學無量難行苦行。由彼業障有餘未盡，令我等輩，未能證得安樂涅槃，未能證得三摩地門殊勝功德。我等今者於世尊前聞說此經，復深慚愧、發露懺悔，不敢覆藏，願悉除滅。從今[2]以往永不復作，防護當來所有罪障。唯願世尊！哀愍攝受，令我等罪皆悉消滅，於當來世永不更造。唯願世尊！哀愍濟拔我等當來惡趣苦報。我等今者承佛神力，願隨所樂，速能證得安樂涅槃，或能證得三摩地門殊勝功德。」</p>
<p>於是世尊普告聲聞菩薩眾曰：「善哉，善哉！汝等乃能如是慚愧、發露懺悔。有二種人，名無所犯：一者、稟性專精，本來不犯；二者、犯已，慚愧、發露懺悔。此二種人於我法中，名為勇健得清淨者。又善男子！如是惱亂佛弟子罪，比前所說近無間罪，彼但有名，未足稱罪；然此惱亂佛弟子罪，亦過前說五無間罪無量倍數。所以者何？若諸苾芻毀破禁戒，作諸惡法，猶能示導無量百千俱胝那庾多眾生，善趣涅槃，無顛倒路；與諸眾生，作大功德，珍寶伏藏，如前廣說。況持禁戒修善法者！以是義故，若有惱亂佛弟子眾諸出家人，當知則為斷三寶種，亦則名為，挑壞一切眾生法眼；亦為毀滅我久勤苦所得正法，與諸眾生作大衰損。是故，惱亂佛弟子罪，過前所說五無間罪無量倍數。是故，汝等今於我前，起至誠心增上慚愧，慇懃懇切發露懺悔往昔所造諸惡業障。我今慈悲攝受汝等，令惡業障漸得消滅。於此佛土大賢劫中，有千如來出現於世，汝等於彼諸如來前，亦當至誠發露懺悔諸惡業障，防護當來所有罪[3]咎。於此賢劫千如來中最後如來，名曰盧至如來、應、正等覺、明行圓滿、善逝、世間解、無上丈夫、調御士、天人師、佛、薄伽梵，十號具足。汝等於彼盧至佛前，亦當至誠發露、懺悔諸惡業障，乃得滅盡無有遺餘。」</p>
<p>時，諸聲聞及菩薩眾俱時白佛：「唯然，世尊！我等審當於彼最後盧至佛所，獲得正見，離諸邪見，諸惡業障盡滅無餘，解脫一切眾苦惱者。若令我等於大賢劫，常處無間大地獄中，恒受種種極重苦惱，亦能堪忍。」</p>
<p>世尊告曰：「善哉，善哉！汝等乃能如是勇猛。汝等由此堅固精進自誓願力，定能於彼盧至佛前，宿世所集諸惡業障皆悉消滅，定能發起增上信敬，親近、供養盧至如來；定能永斷一切煩惱，成阿羅漢；或定能證三摩地門殊勝功德。」</p>
<p>時，諸聲聞及菩薩眾，歡喜禮佛，還復本座。</p>
<p>爾時，世尊告金剛藏菩薩摩訶薩言：「善男子！我以佛眼觀諸世間，見未來世此佛土中，有無量、無數、百千俱胝那庾多，剎帝利旃荼羅、婆羅門旃荼羅、宰官旃荼羅、居士旃荼羅、長者旃荼羅、沙門旃荼羅、[1]茷舍旃荼羅、[A5]戍達羅旃荼羅，若男、若女，少種善根，雖得人身，而隨惡友起諸邪見，造諸惡行，壞我甚深無上正法，於我所說無有熾然，滅熾然法不生信樂。或於我說與聲聞乘相應正法，誹謗、輕毀、障蔽、隱沒，不令流布。或於我說與獨覺乘相應正法，誹謗、輕毀、障蔽、隱沒，不令流布。或於我說與無上乘相應正法，誹謗、輕毀、障蔽、隱沒，不令流布。或於歸我諸出家人，若是法器、若非法器，多行忿恨、呵罵、毀辱、譏刺、輕誚、種種誹謗，隱善揚惡，廣說乃至，起輕慢心種種觸惱。如是諸人非聖法器，自實愚癡，懷聰明慢，從此命終墮三惡趣，受無量種增上猛利難忍苦毒，經於無量百千俱胝那庾多劫難復人身，如前廣說。善男子！如是眾生，寧處無間大地獄中受諸重苦，不受如是鄙惡人身，憍慢、貢高，隨順惡友，造作如是惡、不善業，流轉生死，難可濟度，常處生死，受諸苦惱。」</p>
<p>爾時，會中有無量、無數大慧有情，從座而起，頂禮佛足，合掌向佛，悲泣墮淚，而白佛言：「大德世尊諦觀如是世間眾生，雖皆獲得難得人身，而遠離正信、遠離正願、遠離正意樂、遠離正見、遠離善知識、遠離好時、遠離好處、遠離淨戒、遠離正定、遠離正慧。如是眾生，雖皆獲得難得人身，而由愚癡、憍慢力故，造作如前所說重罪，毀謗世尊所說正法，觸惱世尊出家弟子。我等今者對世尊前，以至誠心發真誓願：『我等從今流轉生死，乃至未得解脫已來，常願不遇如是惡緣，決定不造如是重罪；終不毀謗諸佛正法，亦不觸惱諸出家人；必不挑壞眾生法眼，亦不斷滅三寶種性。』[＊]惟願世尊！哀愍攝受我等所發如是誓願。」</p>
<p>時，眾會中復有無量百千俱胝那庾多聰慧有情，從座而起，頂禮佛足，合掌恭敬，而白佛言：「大德世尊！我等今者對世尊前，以至誠心發真誓願：『我等從今流轉生死，乃至未得法忍已來，於其中間，常願不處諸帝王位，常願不處諸宰官位，常願不處諸國師位，常願不處城邑、聚落、鎮邏長位，常願不處諸軍將位，常願不處諸商主位，常願不處一切祠祀寺觀主位，常願不處長者、居士、沙門主位，常願不處諸師長位，常願不處諸家長位，常願不處斷事者位，常願不處乃至一切富貴尊位。乃至未得法忍已來，我等若處如是諸位，則於佛法名惡因緣，造諸重罪，毀謗諸佛所說正法，觸惱諸佛出家弟子，必當挑壞眾生法眼，亦為斷滅三寶種性，亦為損惱無量有情；由是定當墮無間獄，輪轉惡趣難有出期。』唯願世尊！哀愍攝受我等所發如是誓願。」</p>
<p>爾時，一切諸來大眾，天、龍、藥叉、健達縛、人、非人等，皆從座起，頂禮佛足，悲號感切涕淚交流，合掌恭敬而白佛言：「大德世尊！我等無始生死已來，愚癡、憍慢起諸惡業，或身惡業、或語惡業、或意惡業，自作教他，見聞隨喜。如是諸罪，今對佛前，皆深慚愧、發露懺悔，不敢覆藏，願悉除滅。從今以往永不復作，防護當來所有罪咎。第二、第三亦如是說。我等至誠發真誓願：『從今乃至生死後際，於其中間，常願不逢諸惡知識，亦願不遇諸惡因緣，設當逢遇願不隨順，決定不造如前所說諸惡罪業，勿令我等長夜受苦。』唯願世尊！哀愍攝受我等所發如是誓願。」</p>
<p>爾時，世尊普告一切諸來大眾：「善哉，善哉！汝等乃能於後世苦，深見怖畏，發露懺悔。汝等今者，欲度生死深廣[2]瀑流，欲入無畏涅槃之城，發如是願。諸善男子！有十種法，能令菩薩摩訶薩等，獲得無罪正路法忍。何等為十？諸善男子！若諸菩薩摩訶薩等，不著內身、不著外身、不著內外身，不著過去身、不著未來身、不著現在身，名第一法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著內受、不著外受、不著內外受，不著過去受、不著未來受、不著現在受，名第二法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著內想、不著外想、不著內外想，不著過去想、不著未來想、不著現在想，名第三法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著內行、不著外行、不著內外行，不著過去行、不著未來行、不著現在行，名第四法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著內識、不著外識、不著內外識，不著過去識、不著未來識、不著現在識，名第五法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著此世，名[1]第六法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著他世，名第七法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著欲界，名第八法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著色界，名第九法，能令菩薩摩訶薩等，獲得無罪正路法忍。</p>
<p>「又善男子！若諸菩薩摩訶薩等，不著無色界，名第十法，能令菩薩摩訶薩等，獲得無罪正路法忍。</p>
<p>「諸善男子！是名十法，能令菩薩摩訶薩等，獲得無罪正路法忍。」</p>
<p>世尊為眾說此法時，於眾會中有七十二百千俱胝菩薩摩訶薩，同時證得無生法忍。復有八十四百千那庾多菩薩，證得隨順法忍。復有無量百千聲聞，乃至永斷一切煩惱，成阿羅漢。復有百千那庾多眾生，先未發心，今發無上正等覺心，於如來智住不退地。復有無量、無數眾生，先未發心，於今乃發獨覺乘心。復有無量、無數眾生，先未發心，於今乃發聲聞乘心。</p>
<p>爾時，世尊復告大眾：「若諸有情，已得法忍，處剎帝利灌頂王位，受用種種勝大財業，及處種種富貴尊位，是我所許，非餘有情。」</p>
<p>金剛藏菩薩白佛言：「世尊！若諸有情，未得法忍，於剎帝利灌頂王位，受用種種勝大財業，及餘種種富貴尊位，定不許處？為亦許耶？」</p>
<p>世尊告曰：「若諸有情，未得法忍，有能受行十善業道，亦勸眾生令受學者，我亦聽許，處剎帝利灌頂王位，受用種種勝大財業，及餘種種富貴尊位。若諸有情，未得法忍，亦不受行十善業道，及勸眾生令勤受學，以強勢力，處剎帝利灌頂王位，受用種種勝大財業，及處種種富貴尊位，名剎帝利旃荼羅王，及餘種種富貴尊位旃荼羅王。愚癡、憍慢、毀壞、擾亂、我甚深法，滅正法燈斷三寶種。於我出家諸弟子眾，種種惱亂捶拷刑罰，奪其衣鉢基業財產，退令還俗，課稅役使，繫閉牢獄，乃至斷命。於我所說微妙法義，誹謗、輕毀、障蔽、隱沒，不令流布，奪窣堵波，及僧祇物。如是諸人，皆當墜墮無間地獄，受諸劇苦輪轉惡趣，難有出期。」</p>
<p>時金剛藏菩薩復白佛言：「世尊！若諸有情，未得法忍，亦不受行十善業道，及勸眾生令勤受學，以強勢力，處剎帝利灌頂王位，受用種種勝大財業，及餘種種富貴尊位。頗有別緣得方便救，令其免墮無間地獄，及餘惡趣受諸苦不？」</p>
<p>世尊告曰：「亦有別緣得方便救。謂有眾生處剎帝利灌頂王位，及餘種種富貴尊位，雖復未得成就法忍十善業道，而有信力尊敬三寶，於佛所說三乘相應諸出要法，下至一頌，終不謗毀、障蔽、隱沒、不令流布。於佛出家諸弟子眾，持戒、破戒、下至無戒剃除鬚髮被袈裟者，皆不惱亂、捶拷、謫罰，侵奪衣鉢、基業、財產，退令還俗、課稅役使、繫閉牢獄、乃至斷命，亦不侵奪窣堵波物及僧祇物，遮[2]制摧伏諸暴惡人，不令惱亂諸出家眾，不令侵奪三寶財物。於佛所說三乘相應諸出要法，恭敬聽受，既聽受已，精進修行，法隨法行。於我三乘賢聖弟子，恭敬供養、親近承事。於大乘中，誓願堅固，終無疑難退屈之心，亦常勸導安置眾生，令於大乘信受修學。此剎帝利旃荼羅王，及餘種種富貴尊位旃荼羅王，過去諸佛皆共聽許，處帝王位，及餘種種富貴尊位。雖復受用種種國土、城邑、聚落、勝大財業，而得免墮無間地獄及餘惡趣。我亦聽許，處帝王位，及餘種種富貴尊位，雖復受用種種國土、[A6]城邑、聚落，而得免墮無間地獄及諸惡趣。</p>
<p>「若諸有情，欲得懺悔除滅一切諸惡業障令無餘者，於我所說如是法門，當勤修學勿令廢忘。有能如此現前大眾，慚愧、懺悔諸惡業者，先世所造一切惡業，皆得銷滅無有遺餘。」</p>
<p>大乘大集地藏十輪經卷第七</p>
<p>善業道品第[1]六之一</p>
<p>爾時，金剛藏菩薩摩訶薩，復白佛言：「大德世尊！菩薩摩訶薩，云何於聲聞乘得無誤失？云何於聲聞乘補特伽羅得無誤失？云何於獨覺乘得無誤失？云何於獨覺乘補特伽羅得無誤失？云何於大乘得無誤失？云何於大乘補特伽羅得無誤失？云何常能熾然三寶[2]種姓？云何於諸如來出家弟子，若是法器、若非法器，下至一切被片袈裟剃鬚髮者，得無誤失？云何於大乘法，常得昇進，無有退轉？云何利慧、勝福常得增長？云何於一切定、諸陀羅尼、諸忍諸地，速得自在，無有退轉？云何常得值遇諸善知識，隨順而行？云何常得不離見一切佛，及諸菩薩、聲聞弟子，不離聞法、不離親近供養眾僧？云何於諸善根常精進求，心無厭足？云何常於菩提種種行願，心無厭足？」</p>
<p>爾時，世尊告金剛藏菩薩摩訶薩言：「善男子！有菩薩摩訶薩十輪，若菩薩摩訶薩成此十輪，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失；常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失；於大乘法，常得昇進，無有退轉；利慧、勝福、常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足；常於一切先所造作惡不善業，以聖金剛堅利法智，摧壞散滅，令無遺餘不受果報；更不造新惡不善業，心無厭倦，速能證得無上法輪。常勤修習七覺分寶，心無厭倦。常能除滅一切眾生諸煩惱病，心無厭倦；一切眾生依止存活。</p>
<p>「善男子！如轉輪王具足七寶，凡所行動，輪寶導前、餘寶隨後，巡四大洲，普能除滅一切眾生身心濁穢，普能生長一切眾生身心安樂。菩薩摩訶薩亦復如是，成就十輪，於聲聞乘得無誤失，廣說乃至一切眾生依止存活。</p>
<p>「善男子！如大車輅[3]具足四輪，多人乘之遊行大路，於其路上，土塊、瓦礫、草木、根莖、枝葉、華果、為輪所輾，皆悉摧壞不任受用。菩薩摩訶薩亦復如是，成就十輪，悉能摧壞諸煩惱障、諸有情障、一切法障，令不受報。</p>
<p>「善男子！如利劍輪，纔一投掣，能斬怨敵首及[4]支節，令無勢用。菩薩摩訶薩亦復如是，成就十輪，能破一切，五趣牢獄，生死大苦，永斷一切煩惱、惡業，令不受報。</p>
<p>「善男子！如火災起，五日出時，遍四大洲一切河海水界津潤，無不枯竭。菩薩摩訶薩亦復如是，成就十輪，一切四因諸煩惱障、諸有情障、一切法障苦報根本，悉皆枯竭。</p>
<p>「善男子！如風災起，四方猛風俱時頓發，一切世界大小諸山及諸大地，悉皆散滅。菩薩摩訶薩亦復如是，成就十輪，世間四倒、憍慢諸山，無不崩壞，一切眾生諸煩惱障、諸有情障、一切法障苦報根本，悉皆散滅。</p>
<p>「善男子！如師子王吼聲一發，一切禽獸悉皆驚怖，飛落、走伏，無敢輒動。菩薩摩訶薩亦復如是，成就十輪，法音一震，乃至一切外道、異學、惡知識等，悉皆驚怖，忘失言辯，無敢酬抗。</p>
<p>「善男子！如天帝釋與阿素洛將欲戰時，天軍圍遶，手執金剛奔趣陣敵，諸阿素洛驚怖退散。菩薩摩訶薩亦復如是，成就十輪，一切倒見外道、異學、惡知識等，驚怖退散。</p>
<p>「善男子！如如意珠置高幢上，能雨種種上妙珍寶，給施一切貧乏眾生。菩薩摩訶薩亦復如是，成就十輪，處淨戒幢，雨大法雨，給施一切無量眾生。</p>
<p>「善男子！如闇夜分，世間幽冥都無所見，迷失正道；滿月出已諸闇皆除，諸失道者皆見正路。菩薩摩訶薩亦復如是，成就十輪，若諸眾生無明昏闇，由此迷失八支聖道，菩薩為其宣說正法，除無明闇生法光明，開示顯現八支聖道，令斷諸漏盡諸苦際。</p>
<p>「善男子！如大日殿出現世間，一切苗稼悉皆增長，一切花葉悉皆敷榮，一切臭穢悉皆除歇，諸穀果藥悉皆成熟，雪山[5]銷流諸河充溢，漸次轉注滿於大海。菩薩摩訶薩亦復如是，成就十輪，依止增上布施、調伏、寂靜、尸羅、安忍、正勤、靜慮、般若，方便、慈悲、辯才、功德皆悉熾盛，為諸眾生宣說正法，由法威光，令諸眾生種種增上善根苗稼，悉皆增長；種種增上妙行華葉，悉皆敷榮；種種煩惱、惡業、惡行、悉皆除歇；善趣涅槃諸穀果藥，悉皆成熟；邪見、慢山、悉皆銷流；種種正信、戒、聞、捨、慧及諸定河，無不充溢，漸次盈滿大涅槃海；令諸有情，隨意所樂，趣入無畏涅槃之城。</p>
<p>「善男子！云何名菩薩摩訶薩十輪？善男子！此十輪者非餘法也，當知即是十善業道。成就如是十種輪故，得名菩薩摩訶薩也。於一切惡皆能解脫，一切善法隨意成就，速能盈滿大涅槃海。以大善巧方便智光，成熟一切眾生之類，皆令獲得利益安樂。所以者何？善男子！過去一切諸佛世尊，皆悉遠離十惡業道，皆悉稱揚讚歎如是十善業道所得果報。是故，若能於此所說十善業道，隨守護一，乃至命終究竟無犯，必獲一切殊勝果報如前後說。</p>
<p>「善男子！若菩薩摩訶薩，能盡形壽，遠離殺生，即是施與一切眾生，無驚無怖。令諸眾生，不生憂苦，離毛竪畏。由此，善根速得成熟。所有前際輪轉五趣沒生死河，因殺生故，造身語意諸惡業障、諸煩惱障、諸有情障、一切法障、諸壽命障，自作、教他、見聞隨喜，由此遠離殺生輪故，皆悉輾壞摧滅無餘，不受果報。於現身中，諸人天等，皆共親愛。無[1]有猜慮，身心安樂，壽命長遠。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處無病長壽，端正聰明，安隱快樂。復遇可意成調善法、具戒、富德、真實福田，為善知識。依彼修學離殺生法，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土離諸兵器，無有怨害鬪戰之名，絕諸怖畏，安隱快樂，一切無病長壽有情來生其國。如來自壽無量無邊，為諸有情如應說法。般涅槃後正法久住，利益、安樂無量有情。善男子！是名菩薩摩訶薩第一遠離殺生輪也。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失；常能熾然三寶種性；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法，常得昇進，無有退轉；利慧、勝福、常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣[2]如前說。</p>
<p>「復次，善男子！若菩薩摩訶薩，能盡形壽，離不與取，即是施與一切眾生，無驚無怖、無有熱惱亦無擾動。於自所得如法財利，喜足而住，終不希求非法財利。由此，善根速得成熟。所有前際輪轉五趣沒生死河，因不與取，造身語意諸惡業障、諸煩惱障、諸有情障、一切法障、諸財寶障，自作、教他、見聞隨喜，由此遠離不與取輪，皆悉輾壞摧滅無餘，不受果報。於現身中，諸人、天等皆共親愛，無所猜慮，身心安樂，財寶具足。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處具大財寶，端正聰明，安隱快樂，不與五家共諸財寶。復遇可意成調善法、具戒、富德、真實福田，為善知識。依彼修學離不與取，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土眾寶莊嚴，寶樹、寶池、寶臺殿等，無不充備。離我、我所，無所攝受一切具足嚴飾有情來生其國。如來自身壽命無量，為諸有情如應說法，般涅槃後正法久住，利益、安樂無量有情。善男子！是名菩薩摩訶薩第二遠離不與取輪。</p>
<p>「菩薩摩訶薩成就此輪故，於聲聞乘得無誤失。於聲聞乘補特伽羅，得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失；常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法常得昇進，無有退轉；利慧、勝福常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣說如前。</p>
<p>「復次，善男子！若菩薩摩訶薩，能盡形壽，離欲邪行，即是施與欲流所漂一切眾生，無驚、無怖、無嫉、無害，無有熱惱亦無擾動。於己妻室喜足而住，終不希求非法色欲。由此，善根速得成熟。所有前際輪轉五趣沒生死河，因欲邪行，造身語意諸惡業障、諸煩惱障、諸有情障、一切法障、諸室家障，自作、教他、見聞隨喜，由此遠離欲邪行輪，皆悉輾壞摧滅無餘，不受果報。於現身中，諸人天等皆共親愛，無所猜慮，身心安樂，妻室貞良。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處具諸眷屬，端正聰明，安隱快樂。復遇可意成調善法、具戒、富德、真實福田，為善知識。依彼修學離欲邪行，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土無諸女人。離諸婬欲，具足第一梵行有情來生其國。一切有情，皆受化生，不處胞胎臭穢不淨。如來自身壽命無量，為諸有情如應說法。般涅槃後正法久住，利益、安樂無量有情。善男子！是名菩薩摩訶薩第三遠離欲邪行輪。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法，常得昇進，無有退轉；利慧、勝福常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣說如前。</p>
<p>「復次，善男子！若菩薩摩訶薩，能盡形壽，離虛誑語，一切眾生常共愛敬，所出言詞皆[1]誠諦量，聞悉敬奉無所猜疑。由此，善根速得成熟。所有前際輪轉五趣沒生死河，因虛誑語，造身語意諸惡業障、諸煩惱障、諸有情障、一切法障、諸信言障，自作、教他、見聞隨喜，由此遠離虛誑語輪，皆悉輾壞摧滅無餘，不受果報。於現身中，諸人天等皆共親愛，無所猜慮，身心安樂，所出言詞他皆信奉。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處所言誠諦，端正聰明，安隱快樂。復遇可意成調善法、具戒、富德、真實福田，為善知識。依彼修學離虛誑語，能斷一切惡不善法，能成一切殊勝善法，能求一切大乘法義，能修一切菩薩願行，漸次[2]趣入深廣智海，乃至證得無上菩提。所居佛土一切真實，離諸虛偽；妙香潔物之所莊嚴。無諂、無誑、心行正[3]真、希求純淨善法有情來生其國，香潔妙服寶飾莊嚴。如來自身壽命無量，為諸有情如應說法，般涅槃後正法久住，利益安樂無量有情。善男子！是名菩薩摩訶薩第四遠離虛誑語輪。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法，常得昇進，無有退轉；利慧、勝福常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧。於諸善根常精進求，心無厭足；常於菩提種種行願，心無厭足。所得果報廣說如前。</p>
<p>「復次，善男子！若菩薩摩訶薩，能盡形壽，離離間語，一切眾生常共愛敬，所發言詞皆令和順，聞悉敬奉無所猜疑。由此，善根速得成熟。所有前際輪轉五趣沒生死河，因離間語，造身語意諸惡業障、諸煩惱障、諸有情障、一切法障、諸和敬障，自作、教他、見聞隨喜，由此遠離離間語輪，皆悉輾壞摧滅無餘，不受果報。於現身中，諸人天等皆共親愛，無所猜慮，身心安樂，所發言詞皆令和順。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處所言和順。端正聰明，安隱快樂。復遇可意成調善法、具戒、富德、真實福田，為善知識。依彼修學離離間語，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土一切堅密，難可破壞，諸美妙物之所莊嚴。無違、無競、善和諍訟、希求淳質善法有情來生其國。常修和敬，聽聞正法。如來自身壽命無量，為諸有情如應說法。般涅槃後正法久住，利益安樂無量有情。善男子！是名菩薩摩訶薩第五遠離離間語輪。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法，常得昇進，無有退轉；利慧、勝福常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣說如前。</p>
<p>「復次，善男子！若菩薩摩訶薩，能盡形壽，離麁惡語，一切眾生常共愛敬，所發語言皆令歡悅，聞悉敬奉無所猜疑。由此，善根速得成熟。所有前際輪轉五趣沒生死河，因麁惡語，造身語意諸惡業障、諸煩惱障、諸有情障、一切法障、諸調善障，自作、教他、見聞隨喜，由此遠離麁惡語輪，皆悉輾壞摧滅無餘，不受果報。於現身中，諸人天等皆共親愛，無所猜慮，身心安樂，所出言詞皆令歡悅。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處所言柔軟，端正聰明，安隱快樂。復遇可意成調善法、具戒、富德、真實福田，為善知識。依彼修學離麁惡語，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土遠離一切不可意聲；種種上妙如意和雅諸[1]意樂聲、結集法聲，充滿其土。具足念慧梵音清徹調善有情來生其國，常以軟語更相勸進。如來自身壽命無量，為諸有情如應說法。般涅槃後正法久住，利益安樂無量有情。善男子！是名菩薩摩訶薩第六遠離麁惡語輪。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法，常得昇進，無有退轉；利慧、勝福、常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣說如前。</p>
<p>「復次，善男子！[2]若菩薩摩訶薩，能盡形壽，離雜穢語，一切眾生常共愛敬，所發言詞皆有義利，聞悉敬奉無所猜疑。由此，善根速得成熟。所有前際輪轉五趣沒生死河，因雜穢語，造身語意諸惡業障、諸煩惱障、諸有情障、一切法障、諸義利障，自作、教他、見聞隨喜，由此遠離雜穢語輪，皆悉輾壞摧滅無餘，不受果報。於現身中，諸人天等皆共親愛，無所猜慮，身心安樂，所發言詞皆成義利。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處言必饒益，端正聰明，安隱快樂。復遇可意成調善法、具戒、富德、真實福田，為善知識。依彼修學離雜穢語，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土遠離一切無義利聲；種種上妙菩薩藏攝大法音聲周遍國土。成就無邊大願、妙智、能善辯說種種法義，如是有情來生其國。如來自身壽命無量，為諸有情如應說法。般涅槃後正法久住，利益安樂無量有情。善男子！是名菩薩摩訶薩第七遠離雜穢語輪。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失；於大乘法，常得昇進，無有退轉；利慧、勝福、常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣說如前。</p>
<p>「復次，善男子！若菩薩摩訶薩，能盡形壽，遠離貪欲，一切眾生常所愛重，其心清淨，離諸染濁。由此，善根速得成熟。所有前際輪轉五趣沒生死河，因貪欲故，造身語意諸惡業障、諸煩惱障、諸有情障、一切法障、諸無貪障，自作、教他、見聞隨喜，由此遠離貪欲輪故，皆悉輾壞摧滅無餘，不受果報。於現身中，諸人天等皆共親愛，無所猜慮，身心安樂，其心清淨離諸染濁。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處，其心清淨，離諸染濁，端正聰明，安隱快樂。復遇可意成調善法、具戒、富德、真實福田，為善知識。依彼修學離貪欲法，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土地平如掌，眾寶充滿，種種寶樹行列莊嚴。種種寶衣、寶莊嚴具、寶幢幡蓋、金銀、真珠羅網等樹，處處皆有，甚可愛樂。遠離憍慢、顏貌端嚴、諸根無缺、其心平等，如是有情來生其國，無貪功德圓滿莊嚴。如來自身壽命無量，為諸有情如應說法。般涅槃後正法久住，利益安樂無量有情。善男子！是名菩薩摩訶薩第八遠離貪欲輪也。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法，常得昇進，無有退轉；利慧、勝福常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣說如前。</p>
<p>大乘大集地藏十輪經卷第八</p>
<p>善業道品第六之二<br>「復次，善男子！若菩薩摩訶薩，能盡形壽，遠離瞋恚，一切眾生常所愛重，其心清淨，離諸垢穢。由此，善根速得成熟。所有前際輪轉五趣沒生死河，因瞋恚故，造身語意諸惡業障、諸煩惱障、諸有情障、一切法障、諸無[1]明障，自作、教他、見聞隨喜，由此遠離瞋恚輪故，皆悉輾壞摧滅無餘，不受果報。於現身中，諸人天等，皆共親愛，無所猜慮，其心清淨，離諸垢穢。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿[1]支體具足，隨所生處，其心清淨，離諸垢穢，端正聰明，安隱快樂。復遇可意成調善法、具戒、富德、真實福田，為善知識。依彼修學離瞋恚法，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入深廣智海，乃至證得無上菩提。所居佛土遠離一切濁穢、風雲、欝烝、塵垢、諸麁弊物。眾寶莊嚴，甚可愛樂。遠離憍慢、顏貌端嚴、諸[2]根無缺、心常寂定，如是有情來生其國，慈悲功德圓滿莊嚴。如來自身壽命無量，為諸有情如應說法。般涅槃後正法久住，利益安樂無量有情。善男子！是名菩薩摩訶薩第九遠離瞋恚輪也。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶[3]種姓；於諸如來出家弟子，若是法器、若非法器，下至一切被片袈裟剃[A1]鬚髮者，得無誤失；於大乘法，常得昇進，無有退轉；利慧、勝福常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願，心無厭足。所得果報廣說如前。</p>
<p>「復次，善男子！若菩薩摩訶薩，能盡形壽，遠離邪見，一切眾生常所愛重，其心清淨離邪分別。由此，善根速得成熟。所有前際輪轉五趣沒生死河，因邪見故，造身語意諸惡業障、諸煩惱障、諸有情障、一切法障、諸正見障，自作、教他、見聞隨喜，由此遠離邪見輪故，皆悉輾壞摧滅無餘，不受果報。於現身中，諸人天等皆共親愛，無所猜慮，身心安樂，其心清淨，離邪分別。將命終時，身心不為憂苦逼切，所愛妻子眷屬圍遶。臨命終時，不見可怖剡魔王使；唯見可意成調善法、具戒、富德、真實福田，為善知識；身心歡悅，深生敬信。既命終已還生人中，諸根圓滿支體具足，隨所生處其心清淨，離邪分別，端正聰明，安隱快樂。復遇可意成調善法、具戒、富德、真實福田，為善知識。依彼修學離邪見法，能斷一切惡不善法，能成一切殊勝善法，能求一切大乘法義，能修一切菩薩願行，漸次趣入大乘大海，乃至證得無上菩提。所居佛土遠離一切聲聞、獨覺二乘人法，遠離一切天魔徒眾，遠離一切外道朋黨。眾寶莊嚴，甚可愛樂。遠離一切妄執、吉凶、常見、斷見、我、我所見，如是有情來生其國，壽命長遠受用一味，謂大乘味。如來自身壽命無量，為諸有情如應說法。般涅槃後正法久住，利益安樂無量有情。聖教一味無有乖諍，熾盛流通，離諸障難。善男子！是名菩薩摩訶薩第十遠離邪見輪也。</p>
<p>「菩薩摩訶薩成就此輪故，於聲聞乘得無誤失；於聲聞乘補特伽羅得無誤失；於獨覺乘得無誤失；於獨覺乘補特伽羅得無誤失；於其大乘得無誤失；於其大乘補特伽羅得無誤失。常能熾然三寶種姓；於諸如來出家弟子，若是法器、若非法器，下至一切被片袈裟剃鬚髮者，得無誤失。於大乘法，常得昇進，無有退轉；利慧、勝福、常得增長；於一切定、諸陀羅尼、諸忍諸地，速得自在，無有退轉；常得值遇諸善知識，隨順而行；常得不離見一切佛，及諸菩薩、聲聞弟子，不離聞法、不離親近供養眾僧；於諸善根常精進求，心無厭足；常於菩提種種行願、六波羅蜜多，心無厭足。所得果報廣說如前。</p>
<p>「善男子！若菩薩摩訶薩成就如是十輪，能速證得阿耨多羅三藐三菩提。所以者何？於過去世，一切如來、應、正等覺，皆悉遠離十惡業道，皆悉稱揚、讚歎如是十善業道所得果報。為欲長養一切眾生，利益、安樂、菩提道故；為欲除滅一切眾生業煩惱苦，令無餘故；為欲枯竭三惡趣故；為欲紹隆三寶種故；為欲斷除三界有故；為欲永斷蘊、界、處故；為令一切速入無畏涅槃城故；廣說如前遠離十種不善業道所得果報。是故，善男子！若不真實希求如是十善業道所證佛果，及不真實下至守護一善業道，乃至命終而自稱言：『我是真實行大乘者，我求無上正等菩提。』當知如是補特伽羅，是極虛詐、是大妄語。對十方界佛世尊前，誑惑世間，無慚、無愧，說空斷見，誘誑愚癡；身壞命終墮諸惡趣。</p>
<p>「善男子！若但言說，及但聽聞，不由修行十善業道，能得菩提般涅槃者，於一劫中、或一念頃，可令十方一切佛土、地界、微塵、算數眾生，皆[1]登正覺入般涅槃，然無是事。所以者何？十善業道，是大乘本、是菩提因、是證涅槃堅固梯[2]蹬。善男子！若但發心發誓願力，不由修行十善業道，能得菩提般涅槃者，於一劫中、或一念頃，可令十方一切佛土、地界、微塵、算數眾生，皆[＊]登正覺入般涅槃，然無是事。所以者何？十善業道，是世、出世殊勝果報功德根本。善男子！若不修行十善業道，設經十方一切佛土微塵數劫，自號大乘，或說、或聽、或但發心、或發誓願，終不能證菩提涅槃，亦不令他脫生死苦。</p>
<p>「善男子！要由修行十善業道，世間方有諸剎帝利、婆羅門等大富貴族，四[3]大王天乃至非想非非想處，或聲聞乘、或獨覺乘，乃至無上正等菩提，皆由修行十善業道品類差別。是故，善男子！若欲速滿無上正等菩提願者，當修如是十善業道，以自莊嚴；非住十惡不律儀者，能滿如是無上正等菩提大願。若求速悟大乘境界、速證無上正等菩提、速滿一切善法願者，先應護持十善業道。所以者何？十善業道是能安立一切善法功德根本，是世、出世勝果報因。是故，應修十善業道。」</p>
<p>爾時，世尊重顯此義而說頌曰：</p>
<p>「欲除諸有苦，      證得大菩提，<br>應修十善輪，      精勤勿放逸。<br>便於三乘法，      及補特伽羅，<br>一切出家人，      皆得無誤失；<br>信受行大乘，      利樂一切眾，<br>覺勝法淨土，      速證大菩提。<br>若離於殺生，      一切皆愛敬，<br>恒無病長壽，      常樂不害法；<br>一切所生處，      恒樂佛所行，<br>常遇佛法僧，      速成無上覺。<br>若離不與取，      智者皆愛敬，<br>滅貪所生業，      [4]獲無貪所生；<br>生生常巨富，      能為大施主，<br>得眾寶莊嚴，      可愛淨佛國。<br>若離欲邪行，      滅臭穢煩惱，<br>枯竭貪愛河，      速得淨佛國；<br>拔諸眾生類，      令出欲淤泥，<br>安置於大乘，      使勤修梵行。<br>若離虛誑語，      得聖自在智，<br>常樂諦實言，      滅虛妄眾苦；<br>一言為證量，      常遇佛法僧，<br>速得大菩提，      勸修不妄語。<br>若離離間語，      成眾善法器，<br>常遇佛法僧，      不歸於斷滅；<br>得聖無染[5]著，       陀羅尼寶藏，<br>達深法海源，      速成無上覺。<br>若離麁惡語，      常說柔軟言，<br>眾生皆愛敬，      滅先世罪業；<br>令眾常歡悅，      成菩薩導師，<br>知諸佛所行，      超過第十地。<br>若離雜穢語，      智者皆愛敬，<br>為他所發言，      具獲五功德；<br>常聽受聖言，      恒欣求聖道，<br>圓滿諸佛海，      速得一切智。<br>若離於貪欲，      不誹[6]謗聖教，<br>供養服袈裟，      弘三乘聖道；<br>[7]當生淨佛國，       導師之所居，<br>乘於無上乘，      速得最勝智。<br>若離於瞋恚，      一向修慈心，<br>速疾證等持，      樂眾聖行處；<br>[＊]當生淨佛土，       遠離諸過惡，<br>住彼證菩提，      令離諸瞋忿。<br>若離於邪見，      純修淨信心，<br>樂開示三乘，      亦供養諸佛；<br>永脫諸惡趣，      遇眾賢聖者，<br>具諸菩薩德，      逮得最上智。<br>我說十善業，      能趣勝菩提，<br>生長諸等持，      陀羅尼忍地；<br>此輪大威德，      能摧諸惡趣，<br>破壞諸惡障，      速證大菩提。<br>[8]大乘大集地藏十輪經福田相品第七[9]之一</p>
<p>「復次，善男子！菩薩摩訶薩，有十財施大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺作大福田。一切聲聞、獨覺乘等，皆應供養承事守護。何等為十？所謂布施種種飲食、衣服、寶飾、象馬、車乘，及以自身、手、足、耳、鼻、頭、目、髓、腦、皮、骨、血、肉、國城、妻子、奴婢、田宅。如是一一行布施時，不顧身命。不專為己求於世間、出世間樂，發心布施。但欲普為一切有情生長大慈、大悲[1]芽故，發心布施。為欲引發善巧方便殊勝智故，發心布施。為欲引發一切有情安樂事故，發心布施。為欲除滅一切有情苦惱事故，發心布施。無勝他心、無麁獷心、無嫉妬心、無慳悋心而行布施。於所施物，若多、若少，下至一食，終不希求自受果報，發心布施。終不希求聲聞乘果，發心布施。終不希求獨覺乘果，發心布施。於所施物，若多、若少，下至一食、但為希求一切種智，發心布施。</p>
<p>「善男子！菩薩摩訶薩成就如是十種財施大甲冑輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。所以者何？聲聞、獨覺、發心布施無[2]大慈悲，但為己身捨貧窮故；但為己身脫眾苦故；但為己身得安樂故；但為己身證涅槃故；不能普為一切有情而行布施。菩薩摩訶薩發心布施有大慈悲，普為有情捨貧窮故；普為有情脫眾苦故；普為有情得安樂故；普為有情證涅槃故；不為自身而行布施。以是義故，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。</p>
<p>「菩薩摩訶薩修行財施波羅蜜多時，於妙五欲心無染著，自所攝受一切樂具，普能施與一切有情，依普攝受諸有情心，依自忍受一切苦心，依滅一切有情苦心，依與一切有情樂心，依與有情大涅槃心，而行布施。以是義故，超勝一切聲聞、獨覺，普為一切聲聞、獨[3]覺、作大福田。一切聲聞、獨覺乘等，皆應供養承事守護。</p>
<p>「善男子！若於五欲心無染著，具大慈悲而行布施，是名菩薩摩訶薩也，亦名一切聲聞、獨覺、真實福田。若不除斷世間五欲，無大慈悲而行布施，雖捨無量、無邊施物，而猶不得名為菩薩摩訶薩也，亦非一切聲聞、獨覺、真實福田，此施不蒙聖印所印。是故，應斷世間五欲，具大慈悲而行布施。若不斷於世間五欲，無大慈悲而行布施，不名菩薩、非真福田。善男子！染著五欲行布施輪，尚不能滅自身所有少分苦惱，況能除滅一切有情無量苦惱！」</p>
<p>爾時，世尊重顯此義而說頌曰：</p>
<p>「成就財施輪，      智者淨意樂，<br>盡離於五欲，      安樂諸有情。<br>為樂諸有情，      不求自果報，<br>雖行少分施，      而名真福田。<br>雖復施眾多，      而依止五欲，<br>非聖印所印，      住不定聚中。<br>雖行少分施，      而不依五欲，<br>名聲聞獨覺，      真實良福田。<br>故應捨五欲，      常行清淨施，<br>安樂有情眾，      成真實福田。<br>「復次，善男子！菩薩摩訶薩有十法施大甲冑輪。若菩薩摩訶薩成就此輪，從初發心，一切五欲皆能除斷，速能獲得日燈光定。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。何等為十？謂：諸如來所說正法、或聲聞乘相應正法、或獨覺乘相應正法、或與大乘相應正法、或世間法、或出世間法、或有漏法、或無漏法、或有為法、或無為法、或不二法，菩薩摩訶薩於此十法深信敬重一切聽聞，隨力所能審諦領受，思惟觀察，究竟通利，隨其所宜為他演說。於說法時，無嫉妬心、無慳悋心、無憍慢心、無求利心、無輕他心、無自舉心，有恭敬心、有饒益心、有大慈心、有大悲心。為聲聞乘補特伽羅說聲聞法，不為彼說獨覺乘法及大乘法。為獨覺乘補特伽羅說獨覺法，不為彼說聲聞乘法及大乘法。為於大乘補特伽羅說大乘法，不為彼說聲聞乘法、獨覺乘法。隨諸有情根器所能為說正法，非根器者終不為說。於其大乘諸有情所，終不勸修獨覺乘行、聲聞乘行。於獨覺乘諸有情所，或時勸彼修大乘行。於聲聞乘諸有情所，或時勸修獨覺乘行及大乘行。於諸如來所說正法，下至一頌乃至半句，深信敬重，終不毀謗、障蔽、隱沒。於說法師起世尊想，於聽法眾起病者想，於所說法起良藥想。斷除五欲無所希求，宣說正法。善男子！是名菩薩摩訶薩十種法施大甲冑輪。若菩薩摩訶薩成就此輪，能斷五欲，速能獲得日燈光定。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊重顯此義而說頌曰：</p>
<p>「智者修法施，      隨器說三乘，<br>不為說餘乘，      恐聞而謗法。<br>稱根器說法，      不為非根器，<br>各隨其所樂，      勸進令歡喜。<br>終不勸大乘，      令修二乘行；<br>或時勸彼二，      進修中上乘。<br>常恭敬聽法，      深信不毀謗，<br>供養說法師，      如佛世尊想。<br>勸聞妙法藥，      令除煩惱病，<br>捨利養名譽，      而宣說正法。<br>「復次，善男子！菩薩摩訶薩，復有淨戒大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。云何淨戒大甲冑輪？善男子！菩薩淨戒有二種相：一者、共；二者、不共。云何菩薩共淨戒輪？[1]謂：諸在家近事近住所受律儀，或復出家及受具足別解脫戒。如是律儀別解脫戒，是名菩薩共淨戒輪，共諸聲聞、獨覺乘等。菩薩不由此淨戒輪，能除一切有情煩惱、諸惡見趣，及能解脫業障生死，此不名為大甲冑輪，亦不由此名為菩薩摩訶薩也，及名一切聲聞、獨覺、真實福田。云何菩薩不共淨戒大甲冑輪？謂：諸菩薩普於十方一切有情，起平等心、無擾動心、無怨恨心、護持淨戒。普於一切持戒、犯戒、布施、慳貪、慈悲、忿恚、精進、懈怠、下、中、上品諸有情所，無差別心、無差別想、護持淨戒。普於三界一切有情，無恚、無忿及諸惡行，護持淨戒。普於三有蘊、界、處中，無所分別，護持淨戒。不依欲界護持淨戒，不依色界護持淨戒，不依無色界護持淨戒。不觀諸有一切果報，護持淨戒。不依一切得與不得，護持淨戒。不依諸行，護持淨戒。是名菩薩不共淨戒大甲冑輪。善男子！若菩薩摩訶薩成此淨戒大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊重顯此義而說頌曰：</p>
<p>「住在家律[A2]儀，       出家解脫戒，<br>與二乘等共，      不名摩訶薩。<br>智者修空法，      不依諸世間，<br>亦不依諸有，      護持清淨戒；<br>離取相尸羅，      無染無諸漏，<br>護持如是戒，      名真實福田。<br>「復次，善男子！菩薩摩訶薩，復有安忍大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。云何安忍大甲冑輪？善男子！菩薩安忍有二種相：一者、世間；二者、出世間。云何菩薩世間安忍？謂：有漏忍。緣諸有情有取、有相，依諸果報、依諸福業所發起忍；依自諸色、聲、香、味、觸所發起忍。有發趣忍、無堪能忍、力羸劣忍、棄眾生忍、有誑詐忍、矯悅他忍、不為利樂諸有情忍。是名菩薩世間安忍。如是安忍共諸聲聞、獨覺乘等，此不名為大甲冑輪，亦不由此名為菩薩摩訶薩也，及名一切聲聞、獨覺、真實福田。云何菩薩出世安忍大甲冑輪？謂：無漏忍。一切賢聖大法光明，普為利樂一切有情，無染著忍，永斷一切所作事業、語言、因相、文字、音聲，行依處安忍。修此忍故，能斷一切，三結、三受、三相、三世、三有、三行、三不善[2]根、四種[3]瀑流、四扼、四取、四種身繫。修此忍時，心意寂靜。是名菩薩出世安忍大甲冑輪。善男子！若菩薩摩訶薩成此安忍大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊重顯此義而說頌曰：</p>
<p>「安忍說二種，      謂有相無相，<br>有相忍有著，      智者不稱譽；<br>修忍依三行，      依蘊界處等，<br>是名有漏忍，      非摩訶薩相。<br>為滅四顛倒，      修無染著忍，<br>寂靜三行等，      此忍可稱譽；<br>能寂靜諸行，      離一切分別，<br>心平等如空，      此忍可稱譽；<br>諸法同一趣，      空無相寂滅，<br>心無所住著，      此忍成大利。<br>「復次，善男子！菩薩摩訶薩，復有精進大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。云何精進大甲冑輪？善男子！菩薩精進有二種相：一者、世間；二者、出世間。云何菩薩世間精進？謂：諸菩薩精進勇猛，勤修三種世福業事。何等為三？一者、施福業事；二者、戒福業事；三者、修福業事。修此即名三種精進。如是精進，緣諸眾生有漏、有取，依諸果報、依諸福業，是名菩薩世間精進。如是精進，共諸聲聞、獨覺乘等，此不名為大甲冑輪，亦不由此名為菩薩摩訶薩也，及名一切聲聞、獨覺、真實福田。云何菩薩出世精進大甲冑輪？謂：諸菩薩勇猛精進，於諸眾生其心平等，除滅一切煩惱業苦。如是精進，一切賢聖共所稱譽，無漏、無取、無所依止。普於一切精進、懈怠、布施、慳貪、持戒、破戒、慈悲、忿恚、下、中、上品諸眾生所，無差別心、無差別想、勇猛精進。普於三界一切眾生，平等無二，為作事業、語言、思惟、諸行依處、無所住著，勇猛精進。普於三有蘊、界、處中無所分別，勇猛精進。不依欲界勇猛精進，不依色界勇猛精進，不依無色界勇猛精進。不觀諸有一切果報，勇猛精進。不依一切得與不得，勇猛精進。不依諸行，勇猛精進。不依三種世福業事，勇猛精進。具足出世三福業事，勇猛精進，是名菩薩出世精進大甲冑輪。善男子！若菩薩摩訶薩成此精進大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊重顯此義而說頌曰：</p>
<p>「於六根染著，      漂愚五瀑流，<br>雖勇猛精進，      智者皆厭毀；<br>緣眾生精進，      有漏及有取，<br>非真實福田，      不名摩訶薩。<br>智者勤精進，      遠離一切著，<br>心無所依[1]止，       名真實福田。<br>不染著名色，      離蘊界處等，<br>為眾作歸依，      是名摩訶薩。<br>行世如水月，      修精進究竟，<br>此輪能永斷，      眾生煩惱縛。<br>「復次，善男子！菩薩摩訶薩，復有靜慮大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。云何靜慮大甲冑輪？善男子！菩薩靜慮有二種相：一者、世間；二者、出世間。云何菩薩世間靜慮？謂：諸菩薩依著諸蘊，修習靜慮。依著諸界，修習靜慮。依著諸處，修習靜慮。依著欲界，修習靜慮。依著色界，修習靜慮。依著無色界，修習靜慮。依著三律儀，修習靜慮。依著三解脫，修習靜慮。依著四念住，修習靜慮。依著四正斷，修習靜慮。依著四神足，修習靜慮。依著五根，修習靜慮。依著五力，修習靜慮。依著七等覺支，修習靜慮。依著八聖道支，修習靜慮。依著地界，修習靜慮。依著水界，修習靜慮。依著火界，修習靜慮。依著風界，修習靜慮。依著空界，修習靜慮。依著識界，修習靜慮。依著樂受，修習靜慮。依著苦受，修習靜慮。依著不苦不樂受，修習靜慮。依著虛空無邊處，修習靜慮。依著識無邊處，修習靜慮。依著無所有處，修習靜慮。依著非想非非想處，修習靜慮。依著此世，修習靜慮。依著他世，修習靜慮。依著小想，修習靜慮。依著大想，修習靜慮。依著無量想，修習靜慮。如是靜慮，有漏、有取、有所依著，是名菩薩世間靜慮。如是靜慮，共諸聲聞、獨覺乘等，此不名為大甲冑輪，亦不由此名為菩薩摩訶薩也，及名一切聲聞、獨覺、真實福田。</p>
<p>「云何菩薩出世靜慮？謂：諸菩薩遠離諸蘊，修習靜慮。遠離諸界，修習靜慮。遠離諸處，修習靜慮。遠離欲界，修習靜慮。遠離色界，修習靜慮。遠離無色界，修習靜慮。遠離三律儀，修習靜慮。遠離三解脫，修習靜慮。遠離四念住，修習靜慮。遠離四正斷，修習靜慮。遠離四神足，修習靜慮。遠離五根，修習靜慮。遠離五力，修習靜慮。遠離七等覺支，修習靜慮。遠離八聖道支，修習靜慮。遠離地界，修習靜慮。遠離水界，修習靜慮。遠離火界，修習靜慮。遠離風界，修習靜慮。遠離空界，修習靜慮。遠離識界，修習靜慮。遠離樂受，修習靜慮。遠離苦受，修習靜慮。遠離不苦不樂受，修習靜慮。遠離虛空無邊處，修習靜慮。遠離識無邊處，修習靜慮。遠離無所有處，修習靜慮。遠離非想非非想處，修習靜慮。遠離此世，修習靜慮。遠離他世，修習靜慮。遠離小想，修習靜慮。遠離大想，修習靜慮。遠離無量想，修習靜慮。如是靜慮能發賢聖廣大光明，無漏、無取、無所依著，是名菩薩出世靜慮大甲冑輪。善男子！若菩薩摩訶薩成此靜慮大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊重顯此義而說頌曰：</p>
<p>「為捨己重擔，      修有所得定，<br>[1]求斷自煩惱，       非真智者相。<br>依器有所觀，      求解脫修定，<br>取著此彼岸，      非利樂有情。<br>為利樂有情，      修定捨重擔，<br>滅一切煩惱，      是真智者相。<br>為潤諸有情，      修無依著定，<br>永斷諸有[2]愛，       是名大慧者。<br>為解諸有縛，      令住無畏城，<br>修行寂止定，      是名摩訶薩。</p>
<p>大乘大集地藏十輪經卷第九</p>
<p>福田相品第七之二<br>「復次，善男子！菩薩摩訶薩，復有般若大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。云何般若大甲冑輪？善男子！菩薩般若有二種相：一者、世間；二者、出世間。云何菩薩世間般若？謂：諸菩薩唯依讀誦、書寫、聽聞，為他演說三乘正法；欲求除滅一切眾生無明黑暗；欲求發起一切眾生大慧光明。謂：於如來所說種種與聲聞乘相應正法，精勤讀誦、聽聞、書寫、為他演說，勸正修行。或於如來所說種種與獨覺乘相應正法，精勤讀誦、聽聞、書寫、為他演說，勸正修行。或於如來所說種種與無上乘相應正法，精勤讀誦、聽聞、書寫、為他演說，勸正修行。不求賢聖無漏道支、不求聖道、不求聖道所攝解脫、不行寂靜真實般若，常行有見、有相般若。如是般若有取、有著，是名菩薩世間般若。如是般若，共諸聲聞、獨覺乘等，此不名為大甲冑輪，亦不由此名為菩薩摩訶薩也，及名一切聲聞、獨覺、真實福田。云何菩薩出世般若？謂：諸菩薩精勤修習菩提道時，隨力讀誦、聽聞、書寫、為他演說，三乘正法。而於其中依無所得方便而住，無所行動、無所思惟、無有根本。以如虛空心、普寂滅心、無增減慧、無取著心、無生滅心、無退轉心、法平等心、真如心、實際心、法界心、無我心、無分別心、寂滅安忍離分別心，善巧安住無成壞地，善巧安住無住、無著、勝妙慧地。如是般若無取、無著，是名菩薩出世般若大甲冑輪。善男子！若菩薩摩訶薩成此般若大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。</p>
<p>「復次，善男子！菩薩摩訶薩，復有善巧方便大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺，作大福田。一切聲聞、獨覺乘等，皆應供養承事守護。云何名為善巧方便大甲冑輪？善男子！菩薩善巧方便有二種相：一者、世間；二者、出世間。云何名為菩薩世間善巧方便？謂：諸菩薩或為自利、或為他利、或為俱利，常懷彼此，示現種種工巧[4]伎術，為自及他得成熟故，承事供養諸佛世尊、或諸菩薩、或諸獨覺、或諸聲聞、或母或父、或諸病者、或諸羸劣無依怙者，若見厄難臨被害者，種種勤苦方便救濟，以四攝事成熟有情。是諸菩薩自住大乘，於諸聲聞及獨覺乘非大乘器、若諸聲聞及獨覺乘根未熟者，為說[5]微妙甚深法教令其修學；或勸勤修諸聖靜慮；或為開示最勝義諦，勸令修行，超四顛倒，覺悟四種無墮法性；或令趣入四無礙解；或復乃至勸令安住四念住、四正斷、四神足、五根、五力、七等覺支、八聖道支、有餘、無餘道及道果；趣入巧智，令其成熟。若諸有情貪求名稱、利養、富貴，諸根躁擾，善根未熟，勸令讀誦諸阿笈摩及毘奈耶、阿毘達磨；或勸讀誦除佛所說順解脫論，令其成熟。若諸有情不樂布施，勸令惠捨種種珍財，令其成熟。若諸有情暴惡不仁，勸令修學四種梵住。若諸有情心多忿恚，勸令修忍。若諸有情心多懈怠，勸修精進。若諸有情心多散亂，勸修靜慮。若諸有情具足惡慧，為說正法，謂以記說教誡方便，令其成熟。若諸有情不敬三寶具無依行，勸受三歸令敬三寶、或勸受學近事律[1]儀、或勸受學近住律儀，令其成熟。或勸修習種種工巧伎術業處，令其成熟。如是等菩薩摩訶薩，種種世間巧方便智，過殑伽沙菩薩摩訶薩，以是一切書論、工巧、伎術、業處、加行、精進、巧方便智，摧伏一切外道異學。如是名為菩薩世間善巧方便。此巧方便，共諸聲聞、獨覺乘等，亦作一切佛法依因，亦是善巧諸行依處，亦是善巧任運無思滅退墮法。</p>
<p>「又善男子！若諸菩薩不依明師、不依善友，修行世間善巧方便，是諸菩薩愚於世間善巧方便，向諸惡趣，不能隨順安住出世巧方便智，亦非一切真實福田。不能善巧知諸有情根行差別，以於善巧方便愚故，為諸聲聞、及獨覺乘、非大乘器及於大乘根未熟者，宣說大乘，令其修學。又為大乘法器有情，宣說聲聞、獨覺乘法，令修聲聞、獨覺乘行。為獨覺乘法器有情，說聲聞乘，令其修習聲聞乘行。為聲聞乘法器有情，說生死法，令其愛著，不為宣說厭生死法。又於善巧方便愚故，若諸有情樂行殺生，廣說乃至執著邪見，為彼宣說甚深大乘，不為宣說生死流轉，死此生彼，眾苦果報，令其厭怖，離諸惡法。又於善巧方便愚故，乃至若諸有情，樂修淨戒，令修布施。若諸有情，樂修安忍；勸捨安忍，令修淨戒。若諸有情，樂修精進；勸捨精進，令修安忍。若諸有情，樂修靜慮；勸捨靜慮，令修精進。若諸有情，樂修般若；勸捨般若，令修靜慮。</p>
<p>「如是菩薩愚於世間善巧方便，不能真實利樂有情，與諸有情為惡知識。此巧方便依有所得、有所執著，如是名為菩薩世間善巧方便。如是世間善巧方便，共諸聲聞、獨覺乘等，此不名為大甲冑輪，亦不由此名為菩薩摩訶薩也，及名一切聲聞、獨覺、真實福田。</p>
<p>「云何名為菩薩出世善巧方便？謂：諸菩薩但為利他，不為自利，示現種種工巧伎術。為成熟他，承事供養諸佛世尊、或諸菩薩、或諸獨覺、或諸聲聞、或母、或父、或諸病者、或諸羸劣無依怙者，若見厄難臨被害者，種種勤苦方便救濟，以四攝事成熟有情，隨其意樂，隨其根器，為諸有情宣說正法。又能漸次勸諸聲聞修獨覺乘，勸諸獨覺修習大乘。若於聲聞及獨覺乘根未熟者，為說厭離生死苦法，令其修學厭離生死，欣求涅槃。若諸有情，樂行殺生，廣說乃至[2]樂著邪見，隨其根性，或為宣說，生死流轉，死此生彼，眾苦果報，令其厭怖離諸惡法；或為宣說，與聲聞乘相應正法；或為宣說，與獨覺乘相應正法；或為宣說，無上乘中淺近之法；令漸修學。若諸有情已樂布施。為說勝上受持淨戒，令其修學；廣說乃至若諸有情已樂靜慮，為說勝上無漏聖道所攝般若，令其修學。此巧方便依無所得、無所執著，如是名為菩薩出世善巧方便大甲冑輪。</p>
<p>「善男子！若菩薩摩訶薩成就如是善巧方便大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊[3]欲重顯此義而說頌曰：</p>
<p>「所修慧有二，      世間出世間，<br>取著名世間，      無取著出世。<br>修善巧方便，      依二種差別，<br>有所得世間，      無所得出世。<br>若唯說一乘，      是名惡說法，<br>不能自成熟，      亦不能度他。<br>一向惡眾生，      為說三乘教，<br>是則為愚癡，      不名摩訶薩。<br>有堪趣三乘，      欣求聞正法，<br>為說樂生死，      非為智者相；<br>專意諦思惟，      隨根欲教化，<br>此善巧方便，      智者所稱譽；<br>眾生雖有惡，      而堪入三乘，<br>隨根器教導，      令解脫眾惡。<br>「復次，善男子！菩薩摩訶薩，復有大慈大甲冑輪，若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。云何大慈大甲冑輪？善男子！慈有二種，謂：法緣慈、有情緣慈。法緣慈者，名為大慈，名大甲冑。有情緣慈，不名大慈，非大甲冑。所以者何？有情緣慈，共諸聲聞、獨覺乘等。聲聞、獨覺為自利樂，不為有情精勤修習有情緣慈。聲聞、獨覺為自寂靜、為自涅槃、為滅自惑、為滅自結，不為有情精勤修習有情緣慈。是故，此慈不名大慈，非大甲冑。其法緣慈，不共聲聞、獨覺乘等，唯諸菩薩摩訶薩眾所能修行。菩薩摩訶薩普為利樂一切有情，精勤修習此法緣慈。菩薩摩訶薩普為一切有情寂靜，及得涅槃滅煩惱結，精勤修習此法緣慈。是故，此慈名為大慈，是大甲冑。又諸菩薩修法緣慈，不依諸蘊、不依諸處、不依諸界、不依念住，乃至不依道支、不依欲界、不依色界、不依無色界、不依此世、不依他世、不依此岸、不依彼岸、不依得、不依不得。如是菩薩修法緣慈，超諸聲聞、獨覺乘地，是名菩薩法緣大慈大甲冑輪。</p>
<p>「善男子！若菩薩摩訶薩成此大慈大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊重顯此義而說頌曰：</p>
<p>「聲聞及獨覺，      修有情緣慈，<br>心帶十三過，      唯求自利樂。<br>菩薩大名稱，      普為諸有情，<br>修不共大慈，      心離十三過；<br>心除十三垢，      為趣大菩提，<br>修法緣大慈，      成福田非遠；<br>安住十三力，      出過諸有情，<br>猶如師子王，      超勝諸禽獸；<br>降伏十三怨，      離斷常邊執，<br>心無有染濁，      速證大菩提。<br>「復次，善男子！菩薩摩訶薩，復有大悲大甲冑輪，若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。所以者何？一切聲聞、獨覺乘等，但為己身得利樂故而修行悲，不欲普為一切有情得利樂故修行大悲。菩薩摩訶薩不為己身得利樂故而修行悲，但欲普為一切有情得利樂故修行大悲。是故，菩薩成就大悲大甲冑輪，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。是菩薩摩訶薩普為饒益諸有情故，行四攝事而成熟之。謂：由大悲，普為利樂諸有情故，行布施攝，能捨一切珍寶、財物、禽獸、僕使、國城、妻子、乃至身命無所悋惜。行無所得為方便故，不見一切所化有情、不見施者、不見受者、不見施物、不見施行、不見施行所得果報，乃至不見無所得行。如是大悲普為利樂諸有情故，行愛語攝、行利行攝、行同事攝，隨其所應如上廣說，乃至不見無所得行。是菩薩摩訶薩，常以最勝能調伏心、能寂靜心、無數量心、不行一切蘊處界心所生無動無住大悲大甲冑輪，成熟一切所化有情心無厭倦，如是名為菩薩大悲大甲冑輪，不共一切聲聞、獨覺。</p>
<p>「善男子！若菩薩摩訶薩成此大悲大甲冑輪，從初發心，一切五欲皆能除斷，得名菩薩摩訶薩也。超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。」</p>
<p>爾時，世尊重顯此義而說頌曰：</p>
<p>「甚深微妙法，      所成之大悲，<br>難測類虛空，      無色無安住。<br>菩薩大精進，      具杜多功德，<br>勝智成大悲，      勇健超諸世。<br>無依怙有情，      生死苦穢縛，<br>大悲水沐浴，      令解脫眾苦。<br>菩薩行大悲，      能竭生死海，<br>非諸聲聞眾，      及獨覺所行。<br>眾生貪恚癡，      迷謬墮惡趣，<br>濯以大悲水，      脫苦得蕭然。<br>「復次，善男子！菩薩摩訶薩，復有能引遍滿虛空、無量無邊、廣大眾具辭無礙解，一切佛法、諸三摩地、諸陀羅尼堅固大忍大甲冑輪。若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺作大福田。一切聲聞、獨覺乘等，皆應供養承事守護。</p>
<p>「云何菩薩摩訶薩能引遍滿虛空、無量無邊、廣大眾具辭無礙解，一切佛法、諸三摩地、諸陀羅尼堅固大忍大甲冑輪？謂：諸菩薩於一切法審諦照察，如明月光遍滿虛空，其心平等，無依、無相、無住、無染，普於一切三摩地門、陀羅尼門心無行動。於諸眼色、眼識、眼觸，離意染著，心無行動。於眼觸緣[1]生內三受，或樂、或苦、或非苦樂，心常寂定，無所取著。於諸耳聲、耳識、耳觸，於諸鼻香、鼻識、鼻觸，於諸舌味、舌識、舌觸，於諸身觸、身識、身觸，於諸意法、意識、意觸，廣說亦爾。普於一切心、意、識中，心常寂定，無所取著。於心、意、識所生三受，或樂、或苦、或非苦樂，心常寂定，無所取著。普於三世諸蘊、界、處一切品類，皆無取著，心無行動。普於一切三界、三行、三觸、三受、三根、三乘、三律儀、三解脫一切品類，其心寂靜，無住、無相、無所取著，平等而住。普於一切布施、淨戒、安忍、精進、靜慮般若波羅蜜多，心無行動，寂靜而住。</p>
<p>「如是，普於四念住、四正斷、四神足、五根、五力、七等覺支、八聖道支，心無行動，寂靜而住。普於一切九次第定，心無行動，寂靜而住。又於三行無障法智道支道體所引作用，皆無取著，心無行動。於阿賴耶、非阿賴耶，有取、無取、有漏、無漏、此岸、彼岸、小大無量、作與不作、善惡無記諸品類中，心無行動，寂靜而住。普於一切大慈、大悲、善巧方便、成熟有情，乃至十地、三不護、四無所畏，乃至十八不共佛法，一切品類，皆無取著，心無[2]所動，寂靜而住。</p>
<p>「菩薩摩訶薩由此輪故，能永息除三受過失，能永寂滅一切分別，能永遠離一切法相，復能安住能引一切虛空眼頂諸三摩地、諸陀羅尼善巧方便大甲冑輪。菩薩安住如是輪故，一切過去所引未盡惡不善業、無暇惡趣、諸有諸趣、死生諸業，皆能除滅令盡無餘，不受果報。</p>
<p>「又善男子！譬如世界火災將起，五日出時，一切世間小池、大池、小河、大河、小海、大海水，皆枯竭滅盡無餘。如是菩薩成就能引遍滿虛空、無量無邊、廣大眾具辭無礙解，一切佛法、諸三摩地、諸陀羅尼堅固大忍大甲冑輪，復能安住能引一切虛空眼頂諸三摩地、諸陀羅尼善巧方便大甲冑輪。一切過去所引未盡惡不善業、無暇惡趣、諸有諸趣、死生諸業，皆能除滅令盡無餘，不受果報。</p>
<p>「又善男子！譬如世界水災起時，於此三千大千世界、諸小世界、各四大洲、八萬小渚、妙高山王及諸山等，皆為[3]灰水[4]𣷽爛銷盡令無有餘。如是菩薩成就能引遍滿虛空、無量無邊、廣大眾具辭無礙解，一切佛法、諸三摩地、諸陀羅尼堅固大忍大甲冑輪，復能安住能引一切虛空眼頂諸三摩地、諸陀羅尼善巧方便大甲冑輪。一切過去所引未盡惡不善業、無暇惡趣、諸有諸趣、死生諸業，皆能除滅，令盡無餘不受果報。</p>
<p>「又善男子！譬如黑暗遍滿虛空，朗日出時皆能除滅。如是菩薩成就能引遍滿虛空、無量無邊、廣大眾具辭無礙解，一切佛法，諸三摩地，諸陀羅尼堅固大忍大甲冑輪，復能安住能引一切虛空眼頂諸三摩地、諸陀羅尼善巧方便大甲冑輪。發起無邊虛空智日，能永除滅自身四倒無明黑暗。一切過去所引未盡惡不善業、無暇惡趣、諸有諸趣、死生諸業，皆能除滅令盡無餘，不受果報。又由此故，於諸佛法增進自在常無退轉，不復隨順惡友力行。常得不離見一切佛，及諸菩薩、聲聞弟子，不離聞法、不離親近供養眾僧。於諸功德心常無厭，乃至菩提恒無間斷，又常不離念佛思惟，乃至夢中亦無暫廢。</p>
<p>「又善男子！云何菩薩摩訶薩能引遍滿虛空、無量無邊、廣大眾具辭無礙解，一切佛法、諸三摩地、諸陀羅尼堅固大忍大甲冑輪？謂：諸菩薩入初靜慮乃至第四靜慮，入無邊虛空處乃至非想非非想處，入滅受想定，住此定中，一切三受、三行、斷滅，心無行動，諸受，想、思、觸、作意等，悉皆斷滅。安住此定，或一日夜，或復乃至七七日夜，受定味食。[5]從此定起，其心寂靜，無所取著，宴然而住。復入勝義究竟空定，住此定中其心平等，無所取著猶若虛空。身諸毛孔皆出霜液，狀如昴星，滅除一切欝烝結縛。從此定起得正憶念，最勝喜樂充遍其身。如大自在天子入現一切樂定，身諸毛孔皆遍受樂。</p>
<p>「如是菩薩樂觸其身便思念佛，思念佛故則唯見佛，不見餘相。菩薩爾時，若念一佛則見一佛；若念多佛則見多佛；若念小身佛則見小身佛；若念大身佛則見大身佛；若念無量身佛則見無量身佛；若念自身為佛身相，則見自身同於佛身，眾相圓滿；若念他身為佛身相，則見他身同於佛身，眾相圓滿；若念一切情、非情數所有色像為佛身相，則見一切情、非情數所有色像皆同佛身眾相圓滿，不見其餘一切色像。菩薩爾時便作是念：『一切諸法、一切色像，皆如幻等，諦實不虛。我今復應皆悉斷滅，一切三受、三行等法，令無有餘。』作是念已入滅盡定，住此定中，如心所期皆盡斷滅。受定味食，或一七日夜、或二七日夜、或三四五六七八九十七日夜、或經無量百千俱胝那庾多劫，隨力所能，安住此定，受定味食。從此定起，其心寂靜，無所取著，宴然而住。復入勝義究竟空定，廣說如前，乃至思念佛身相已，知一切法、一切色像，皆如幻等，諦實不虛。善男子！是名菩薩摩訶薩能引遍滿虛空、無量無邊、廣大眾具辭無礙解，一切佛法、諸三摩地、諸陀羅尼堅固大忍大甲冑輪。菩薩摩訶薩成就此輪，則能安住能引一切虛空眼頂諸三摩地、諸陀羅尼善巧方便大甲冑輪。住此輪故，發起無邊虛空智日，能永除滅自身四倒無明黑暗。一切過去所引未盡惡不善業、無暇惡趣、諸有諸趣、死生諸業，皆能除滅令盡無餘，不受果報。</p>
<p>「善男子！若菩薩摩訶薩成就此輪，從初發心，一切五欲皆能除斷，超勝一切聲聞、獨覺，普為一切聲聞、獨覺、作大福田。一切聲聞、獨覺乘等，皆應供養承事守護。由此輪故，於諸佛法增進自在常無退[1]轉，不復隨順惡友力行。常得不離見一切佛，及諸菩薩、聲聞弟子，不離聞法、不離親近供養眾僧。於諸功德心常無厭，乃至菩提恒無間斷，又常不離念佛思惟，乃至夢中亦[2]無暫廢。如是菩薩福德、智慧速疾圓滿，不久安住清淨佛國，證得無上正等菩提。於彼佛國一切有情，皆受化生色相如佛，煩惱微薄皆住大乘。」</p>
<p>爾時，世尊重顯此義而說頌曰：</p>
<p>「欲成諸法器，      斷一切煩惱，<br>常趣入真空，      眾事無難作；<br>為斷諸有縛，      當勤修等持，<br>功德定相應，      必獲難思慧。<br>修靜慮無色，      滅定真空觀，<br>起念佛勝智，      能盡一切惡；<br>有無一切法，      破以真空觀，<br>永離諸惡趣，      常得見諸佛。<br>善修真空觀，      勤學諸善法，<br>供養一切佛，      速當成佛果；<br>為有情親友，      滅除煩惱病，<br>速住淨佛國，      證得大菩提。<br>眾生如佛相，      遍滿於佛土，<br>皆趣求佛乘，      離聲聞獨覺。」<br>[＊]大乘大集地藏十輪經獲益囑累品第八</p>
<p>佛說如是大法門時，於眾會中有殑伽沙等菩薩摩訶薩，過去久習念佛思惟，今聞世尊所說念佛修觀方便，皆得念佛三摩地門。復有無量無邊眾生，聞是法已，皆得一切定命華鬘陀羅尼門。復有無量無邊眾生，聞佛所說，皆得一切首楞伽摩電光依止陀羅尼門。復有無量無邊眾生，聞佛所說，皆得一切法自在轉光明依止順忍。復有無量無邊眾生，聞佛所說，遠塵離垢，於諸法中生淨法眼，得預流果。復有無量無邊眾生，聞佛所說，得一來果。復有無量無邊眾生，聞佛所說，得不還果。復有無量無邊眾生，聞佛所說，皆得最上阿羅漢果。復有無量無邊眾生，聞佛所說，心求出離三界牢獄，依佛出家趣入正法。復有無量無邊眾生，聞佛所說，盡壽安住十善業道，依聲聞乘發心不退。復有無量無邊眾生，聞佛所說，盡壽安住十善業道，依獨覺乘發心不退。復有無量無邊眾生，聞佛所說，盡壽安住十善業道，依大乘中發阿耨多羅三藐三菩提心，不復退轉。復有無量無邊眾生，聞佛所說，得世正見，由此正見，除滅一切往惡趣因煩惱惡業，增長一切向善趣因正願善業。復有無量無邊眾生，聞佛所說，皆受三歸，安住近事，近住淨戒，樂供養佛、樂聽聞法、樂奉事僧，晝夜精勤，曾無懈廢。復有無量無邊眾生，聞佛所說，遠離一切邪趣、邪歸、惡意、惡業，於佛法中得決定信，棄捨家法，清淨出家。</p>
<p>爾時，世尊告虛空藏菩薩摩訶薩言：「善男子！吾今持此地藏十輪大記法門，付囑汝手，汝當受持，廣令流布。若諸眾生於此法門，有能讀誦、思惟其義、為他解說、住正行者，汝當為彼守護十法，令於長夜利益安樂。何等為十？一者、為彼守護，一切財位令無損[3]乏；二者、為彼守護，一切怨敵令不侵害；三者、為彼守護，令捨一切邪見、邪歸、十惡業道；四者、為彼守護，令免一切身、語、讁罰；五者、為彼守護，遮斷一切謗毀輕弄；六[A1]者、為彼守護，令於一切軌範、尸羅皆得無犯；七者、為彼守護，令悉除滅一切非人、四大乖反、非時老病；八者、為彼守護，不遭一切非時非理災橫夭歿；九者、為彼守護，命欲終時，得見一切諸佛色像；十者、為彼守護，令其終後，往生善趣，利益安樂。善男子！若諸有情於此法門，有能讀誦、思惟其義、為他解說、住正行者，汝當為彼，勤加守護如是十法，令於長夜利益安樂。」</p>
<p>時，虛空藏菩薩摩訶薩白佛言：「唯然，世尊！我當受持如是法門，廣令流布。若諸有情於此法門，有能讀誦、思惟其義、為他解說、住正行者，我當為彼守護十法，令於長夜利益安樂。」</p>
<p>時，薄伽梵說是經已，於眾會中，虛空藏菩薩摩訶薩、地藏菩薩摩訶薩、金剛藏菩薩摩訶薩、好疑問菩薩摩訶薩、天藏大梵等，及諸天、龍、藥叉、健達縛、阿素洛、揭路荼、緊捺洛、莫呼洛伽、人、非人等，一切大眾聞佛所說，皆大歡喜信受奉行。</p>
<p>大乘大集地藏十輪經卷第十</p>
<p>[1]大乘大集地藏十輪經序</p>
<p>昔者旭照高山天宮，御一乘之駕，流暉原隰鹿[2]苑，轉四諦之輪，雖復發軫分逵而塗無亂轍，一雲普洽而卉木各茂。自[3]鵠林變色、慧日寢光，達學電謝以息肩，真人長往而寂[4]慮，且前賢述聖，難令各解，後進孤陋，更異親承。況乎正法既往、久當像末，定慧與福德異時，醇化與澆風殊運，然則一乘三乘之駕，安可以同其轍哉？若識時來在數藥性勿違，然後可以清沈[5]痼之宿疾、體權實之同歸矣。</p>
<p>十輪經者，則此土末法之教也。何以明之？佛以末法惡時、去聖浸遠，敗根比之坏器，空見借喻生盲，沈醉五欲類石田之不苗，放肆十惡似臭身之垢穢。故此經能濯臭身、開盲目、陶坏器、沃石田，是以菩薩示聲聞之形，象王敬出家之服，以此幢相化彼無慚，顯二事之護持，成三乘之道果。故經曰：「為令此[6]土三寶種姓威德熾盛久住世故。」又曰：「摧滅一切諸眾生類猶如金剛堅固煩惱。」然則三寶久住，顯教傳於末法，金剛煩惱，驗障異乎一乘。尋舊經之來，年代蓋久，但譜第遺目，傳人失記。翻譯之主既往，來茲之日罕聞，同我者失魄於真彩，異我者大笑於淡味，謬以千里，能勿悲乎？夫極曜文天，或蔽虧於薄霧，至言[7]軌物，時淪滯於[8]廣辯。鍼石一違，有死生之巨痛。纖毫錯學，有升墜之異塗。其可易乎？</p>
<p>屬有三藏玄奘法師者，始則學架東朝，末乃訪道西域，輕一生之性命，涉數萬之艱難。果能竭溟渤以索亡珠，蹈龍宮而窮祕藏，吞法流於智海，瓶[9]寫無遺，受道氣於檀林，香風更馥。至於因明三量、聲論八音，莫不究立破之源，窮字轉之本。如來所說、菩薩所傳，已來未來一朝備集。昉以薄業不偶真應，幸達聖制亂於[10]未肇，後賢傳燈於既夕，遂使定死餘命冀反魂於法藥，昏野迷方期還轅於覺道。於是染翰操紙杜絕外慮，務詳至教釋彼紛執，疇[11]諮法主重啟梵文。粵以永徽二年歲次辛亥正月乙未，盡其年十二月甲寅翻譯始畢，凡八品十卷。以今所翻比諸舊本，舊本已有今更詳明，舊本所無斯文具載。於是處座[12]伉談者，響法雷而吐辯，靜慮通微者，鏡玄波而照心；頂火暴腹之徒，戢螢暉於慧日，喜足謙懷之侶，騰高節於清風矣。前佛既往，後佛未興，庶此教長懸永濟來者。弘道之士，如何勿思！</p>
]]></content>
  </entry>
</search>
